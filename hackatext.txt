Μελίτη Μανούκα
Εμπράγματο δίκαιο
(α) κτήση του εμπράγματου δικαιώματος
παράγωγη και πρωτότυπη κτήση
(α) Παράγωγη κτήση είναι αυτή που στηρίζεται σε προϋπάρχον δικαίωμα άλλου
προσώπου. Δηλαδή το δικαίωμα είτε περιέρχεται στον αποκτώντα όπως
βρισκόταν στο άλλο πρόσωπο είτε πηγάζει από το δικαίωμα του άλλου
προσώπου. Η παράγωγη κτήση ονομάζεται και διαδοχή στην οποία αυτός που
αποκτά το δικαίωμα είναι ο διάδοχος ενώ εκείνος από τον οποίο προέρχεται η
κτήση του δικαιώματος είναι ο δικαιοπάροχος.
(β) Πρωτότυπη κτήση είναι αυτή που δεν στηρίζεται σε δικαίωμα, δηλαδή είναι
ανεξάρτητη από δικαίωμα άλλου προσώπου.
Είδη παράγωγης κτήσης
Διακρίνεται σε μεταβιβαστική και δημιουργική. Στη μεταβιβαστική κτήση το
δικαίωμα μεταβαίνει στον νέο δικαιούχου (διάδοχο), όπως ακριβώς υπήρχε στον
δικαιοπάροχο. Αντικαθίσταται απλώς το υποκείμενο του δικαιώματος
(δικαιούχος) χωρίς να μεταβάλλεται ή να αλλοιώνεται το περιεχόμενο του. Στη
δημιουργική κτήση ο μέχρι τώρα δικαιούχος (δικαιοπάροχος) διατηρεί βέβαια το
δικαίωμα του περιορίζοντας όμως αυτό δημιουργεί περιορισμένο εμπράγματο
δικαίωμα υπέρ του νέου δικαιούχου (διάδοχος).
Απώλεια εμπραγμάτου δικαιώματος
Πρόκειται για την λύση του δεσμού που υπήρχε μεταξύ δικαιούχου και
δικαιώματος. Η απώλεια στηρίζεται είτε στην βούληση του δικαιούχου είτε άλλοτε
επέρχεται ως συνέπεια γεγονότων ανεξάρτητων από τη βούληση του.
Η εμπράγματη δικαιοπραξία-έννοια
Το κύριο χαρακτηριστικό της εμπράγματης δικαιοπραξίας είναι ότι επενεργεί
άμεσα στη νομική κατάσταση του αντικειμένου (πράγματος ή δικαιώματος). Είναι
δε συνήθως διμερής, καταρτίζεται μεταξύ δικαιοδότη (δικαιούχου) και
δικαιοδόχου (διαδόχου). Υπάρχουν όμως και μονομερείς εμπράγματες
δικαιοπραξίες π.χ παραίτηση από την κυριότητα κινητού (ΑΚ 1076).
Εξουσία διάθεσης
Για να παράγει το έννομο αποτέλεσμα της κάθε εκποιητική σύμβαση, πρέπει
αφενός να συντρέχουν όλες οι προϋποθέσεις του κύρους των δικαιοπραξιών και
αφετέρου ο δικαιούχος να έχει εξουσία διάθεσης του δικαιώματος του. Με άλλα
λόγια για την ισχύ της εκποιητικής δικαιοπραξίας απαιτείται ο εκποιών αφενός
να είναι δικαιούχος του δικαιώματος που εκποιεί και αφετέρου να έχει εξουσία
διάθεσης του. Έτσι η εκποίηση ενός δικαιώματος είναι μια φορά δυνατή και μόνο
εφόσον γίνεται από τον δικαιούχο που έχει εξουσία διάθεσης. Αντίθετα, η
υπόσχεση εκποίησης ενός δικαιώματος είναι ισχυρή ανεξάρτητα αν αυτός που
υπόσχεται είναι δικαιούχος ή όχι εάν έχει την εξουσία διάθεσης ή όχι. Εάν τελικά
δεν μπορέσει να εκπληρώσει την υπόσχεση του θα υποχρεωθεί να καταβάλει
αποζημίωση (ΑΚ 362). Ο κύριος του πράγματος μπορεί να το πωλήσει πολλές
φορές έγκυρα, θα έχει υποχρέωση απέναντι σε κάθε αγοραστή, όταν όμως το
μεταβιβάσει σε έναν (εκπληρώση την υποχρέωση απέναντι σε έναν από τους
αγοραστές) χάνει την κυριότητα και δεν θα μπορεί πια να μεταβιβάσει την
κυριότητα σε τρίτο εκτός εάν υπέρ του τρίτου ισχύσουν διατάξεις για την
καλόπιστη κτήση από μη κύριο (ΑΚ 1036-1039).

1


Αιτιώδεις και αναιτιώδεις εμπράγματες δικαιοπραξίες
(α) αιτιώδεις εμπράγματες δικαιοπραξίες: είναι αυτές που δεν επιφέρουν την
εμπράγματη μεταβολή, εάν δεν έχει καταρτιστεί έγκυρα η υποσχετική
δικαιοπραξία που αποτελεί την αιτία της μεταβολής. Για παράδειγμα, η
μεταβίβαση της κυριότητας ακινήτου δεν επέρχεται εάν δεν υπάρχει ισχυρή
πώληση που έχει ως αντικείμενο τη μεταβίβαση της κυριότητας του ακινήτου.
(α) αναιτιώδεις: είναι αυτές που επιφέρουν την εμπράγματη μεταβολή αν έχει
καταρτιστεί έγκυρα η υποσχετική δικαιοπραξία που αποτελεί την αιτία της
μεταβολής. Για παράδειγμα, η μεταβίβαση της κυριότητας κινητού επέρχεται
εφόσον η εμπράγματη δικαιοπραξία της ΑΚ 1034 είναι ισχυρή από μόνη της,
αδιάφορο εάν υπάρχει έγκυρη πώληση, που έχει ως αντικείμενο την μεταβίβαση
της κυριότητας του κινητού. Οι αναιτιώδεις δικαιοπραξίες αποτελούν την
εξαίρεση. Το δίκαιο για λόγους ασφαλείας των συναλλαγών αποδεσμεύει μερικές
φορές τις εκποιητικές δικαιοπραξίες από την αιτία με αποτέλεσμα η νομική ισχύς
τους να γίνεται ανεξάρτητη από την ύπαρξη και το κύρος της υποσχετικής
δικαιοπραξίας που είναι η αιτία. Από τις εμπράγματες δικαιοπραξίες ο ΑΚ
διασκευάζει ως αναιτιώδεις τις εμπράγματες συμβάσεις που αφορούν κινητά (ΑΚ
1034, 1035, 1143).
Προστασία του εμπράγματου δικαιώματος
Ειδικά τα εμπράγματα δικαιώματα πάνω σε πράγμα προστατεύονται από το νόμο
και με ένα ξεχωριστό τρόπο από ότι κάνουν τα άλλα δικαιώματα: με τις
εμπράγματες αξιώσεις. Αυτές αποβλέπουν στο να αποκαταστήσουν τη φυσική
εξουσία πάνω στο πράγμα. Ανάλογα με το εάν η προσβολής της άμεσης εξουσίας
πάνω στο πράγμα είναι καθολική (δηλαδή συνίσταται σε αφαίρεση ή
κατακράτηση του πράγματος) ή μερική (δηλαδή συνίσταται σε προσβολή με
άλλον τρόπο που δεν φτάνει όμως μέχρι την αφαίρεση ή κατακράτηση του
πράγματος), διαφέρουν και οι αξιώσεις που θέτει ο νόμος στη διάθεση του
δικαιούχου. Στην πρώτη περίπτωση ο δικαιούχος μπορεί να ζητήσει από τον
προσβολέα αναγνώριση του δικαιώματος του και απόδοση του πράγματος (ΑΚ
1094), στην δεύτερη περίπτωση την άρση της προσβολής και την παράλειψη της
στο μέλλον (ΑΚ 1108). Η πρώτη χαρακτηρίζεται ως διεκδικητική αγωγή, η δεύτερη
ως αρνητική αγωγή-πρόκειται για γενικές αγωγές και προστατεύουν το
εμπράγματο δικαίωμα ανεξάρτητα εάν έχει ως αντικείμενο κινητό ή ακίνητο.
Εκτός από αυτές ο νόμος αναγνωρίζει και ορισμένες ειδικές αγωγές, π. χ
παραστατική αγωγή ΑΚ 1109, πουβλικιανή αγωγή ΑΚ 1112).
Η εμπράγματη αξίωση
Είναι η αξίωση η οποία αφενός πηγάζει από την προσβολή εμπράγματου
δικαιώματος και αφετέρου τείνει στην αποκατάσταση της άμεσης εξουσίας του
δικαιούχου πάνω στο πράγμα. Εμπίπτει η αξίωση αυτή στην έννοια της ΑΚ 247. Η
αξίωση είναι στοιχείο όχι αναγκαίο για την έννοια του εμπράγματου
δικαιώματος, αφού το δικαίωμα μπορεί να υπάρχει και χωρίς ποτέ να γεννηθεί
αξίωση, αλλά ενδεχόμενο, δηλαδή γεννιέται εάν και όταν προσβληθεί. Το
εμπράγματο δικαίωμα μπορεί να αποτελέσει πηγή αξιώσεων.
Ενοχικές αξιώσεις
Η προστασία του εμπράγματου δικαιώματος συμπληρώνεται με τις ενοχικές
αξιώσεις. Ο εμπράγματος δικαιούχος μπορεί να έχει στη διάθεση του αξιώσεις
κατά τις διατάξεις για τον αδικαιολόγητο πλουτισμό και τις αδικοπραξίες όταν

2


π.χ υπάρχουν προσβολές που δεν μπορούν να αντιμετωπιστούν με εμπράγματη
αξίωση όπως π.χ περιπτώσεις καταστροφής ή βλάβης του πράγματος. Επιπλέον
μπορεί να έχει αξιώσεις που αποβλέπουν στην αναζήτηση των ωφελημάτων και
σε αποζημίωση για την φθορά ή την καταστροφή του πράγματος, σε περιπτώσεις
για παράδειγμα καθολικής προσβολής της κυριότητας ο κύριος δεν θα
προστατευόταν πλήρως εάν μπορούσε να αξιώσει την αναγνώριση της
κυριότητας του και την απόδοση του πράγματος, πρέπει να μπορεί να ζητήσει από
τον προσβολέα και απόδοση τυχών ωφελημάτων του πράγματος καθώς και
αποκατάσταση της ζημίας από τυχόν χειροτέρευση ή καταστροφή του
πράγματος.
Συνδρομή περισσότερων αξιώσεων
Μερικές φορές σε περίπτωση προσβολής εμπράγματου δικαιώματος ο φορέας του
έχει κατά του προσβολέα συγχρόνως περισσότερες αξιώσεις είτε εμπράγματες
είτε ενοχικές είτε τόσο εμπράγματες όσο και ενοχικές. Π. χ ο κύριος πράγματος
που το έχει εκμισθώσει μπορεί μετά την λήξη της μίσθωσης να απαιτήσει
απόδοση του μισθίου αφενός με την διεκδικητική αγωγή (ΑΚ 1094) και αφετέρου
με την αξίωση από τη σύμβαση μίσθωσης. (ΑΚ 599).
Τα πράγματα
(α) έννοια του πράγματος
Η ΑΚ 947§1 ορίζει ότι πράγματα είναι κατά την έννοια του νόμου μόνο ενσώματα
αντικείμενα. Ο νομοθετικός αυτός ορισμός δεν είναι πλήρης, γιατί τονίζει μόνο
ένα από τα στοιχεία της έννοιας του πράγματος-δηλαδή το ενσώματο. Με βάση
το σύνολο των διατάξεων του ΑΚ για τα πράγματα και τα εμπράγματα
δικαιώματα, μπορούμε να τον συμπληρώσουμε ως εξής: πράγμα είναι κάθε
ενσώματο απρόσωπο και αυθύπαρκτο αντικείμενο που επιδέχεται εξουσίαση από
τον άνθρωπο.
Αντικείμενο ενσώματο
Ενσώματο αντικείμενο είναι αυτό που έχει υλική υπόσταση, αδιάφορο εάν αυτή
εμφανίζεται σε στερεή ή αεριώδη μορφή-ειδικά όμως για τα υγρά και αέρια αυτά
απαιτείται επιπλέον να είναι περικλεισμένα σε ορισμένο χώρο (π. χ λάδι σε
δοχείο, υγραέριο σε φιάλη), γιατί διαφορετικά δεν υπόκεινται σε ανθρώπινη
εξουσίαση. Από την αρχή ότι τα ασώματα αντικείμενα δεν είναι πράγματα κατά
την έννοια του νόμου, διατυπώνει εξαίρεση η ΑΚ 947§2, κατά την οποία πράγματα
λογίζονται και οι φυσικές δυνάμεις ή ενέργειες ιδίως το ηλεκτρικό ρεύμα και η
θερμότητα, εφόσον υπόκεινται σε εξουσίαση, όταν περιορίζονται σε ορισμένο
χώρο.
Απρόσωπο
Το πράγμα είναι αντικείμενο απρόσωπο. Ο ζων άνθρωπος και τα μέλη του
σώματος του (φυσικά ή τεχνητά) δεν είναι πράγμα.
Αυθύπαρκτο
Το πράγμα είναι αντικείμενο αυθύπαρκτο, δηλαδή αποτελεί αυτοτελή ενότητα
μέσα στον χώρο. Κατά κανόνα στα στερεά σώματα η αυθυπαρξία προσδιορίζεται
από τη φυσική τους ατομικότητα, στα υγρά και αέρια από τον χώρο μέσα στον
οποίο περιορίζονται. Τελικά όμως αποφασιστική είναι όχι η φυσική ατομικότητα
αλλά η αυτοτέλεια, που προσδιορίζεται κατά την αντίληψη των συναλλαγών με
κριτήριο την οικονομική αξία του πράγματος.

3


Δεκτικό εξουσίασης
Πράγμα είναι μόνο αυτό που επιδέχεται ανθρώπινη εξουσίαση. Την προϋπόθεση
αυτή τονίζει ρητά ο νόμος στην ΑΚ 947§2 για τις φυσικές δυνάμεις ή ενέργειες.
Αυτονόητο όμως ότι ισχύει και για τα ενσώματα (στερεά ή υγρά) αντικείμενα γιατί
και αυτά όταν είναι ανεπίδεκτα εξουσίασης από τον άνθρωπο δεν έχουν αυτοτελή
οικονομική αξία και άρα δεν ενδιαφέρουν το εμπράγματο δίκαιο που έχει έντονο
περιουσιακό χαρακτήρα.
Σύνολα πραγμάτων & λοιπών αντικειμένων
Ομάδα πραγμάτων
Είναι το σύνολο αυτοτελών πραγμάτων τα οποία λόγω της ενότητας του σκοπού
τους αποτελούν κατά την αντίληψη των συναλλαγών οικονομική ενότητα.
Νομική μεταχείριση
Από άποψη εμπραγμάτου δικαίου, ισχύει στην ομάδα πραγμάτων απαρέγκλιτα η
αρχή της ειδικότητας, που σημαίνει ότι οι διατάξεις του εμπραγμάτου δικαίου δεν
εφαρμόζονται στην ομάδα ως τέτοια αλλά μόνο στα κατ’ ιδίαν πράγματα που την
αποτελούν. Ειδικότερα: (Α) αντικείμενο εμπράγματου δικαιώματος είναι όχι η
ομάδα ως σύνολο αλλά τα κατ’ ιδίαν πράγματα. Για παράδειγμα, εάν ο Α
ενεχυράσει στον Β τη συλλογή πινάκων του, το εμπράγματο δικαίωμα του
ενεχύρου υπάρχει όχι στην ομάδα ως σύνολο αλλά σε καθέναν από τους πίνακες.
(Β) για τη μεταβίβαση της ομάδας απαιτούνται τόσες εμπράγματες δικαιοπραξίες
όσα είναι τα πράγματα που την αποτελούν. Ακόμα και όταν η μεταβίβαση γίνεται
με μία πράξη, σε αυτήν ενυπάρχουν τόσες εμπράγματες δικαιοπραξίες όσα τα
κατ’ ιδίαν πράγματα.
Ομάδα δικαίου (ή περιουσίας)
(Α) έννοια
Είναι σύνολο πραγμάτων και (ή) δικαιωμάτων τα οποία το δίκαιο για διάφορους
λόγους αποχωρίζει από τη λοιπή περιουσία του προσώπου και τα υποβάλλει σε
ιδιαίτερη νομική ρύθμιση. Π. χ η κληρονομιά στα χέρια του βεβαρημένου με
καθολικό καταπίστευμα (ΑΚ 1923).
Νομική μεταχείριση
Όπως και η ομάδα πραγμάτων έτσι και η ομάδα δικαίου μπορεί να γίνει
αντικείμενο μιας ενιαίας ενοχικής δικαιοπραξίας. Από άποψη εμπραγμάτου
δικαίου ισχύει και εδώ η αρχή της ειδικότητας. Έτσι η μεταβίβαση της ομάδας
συντελείται με τη μεταβίβαση των κατ’ ιδίαν στοιχείων της και την τήρηση των
αναγκαίων όρων για κάθε περίπτωση (ΑΚ 1033, 1034, 455, 470).
Περιουσία
Στην ευρεία έννοια η περιουσία είναι το σύνολο των έννομων σχέσεων και
πραγματικών καταστάσεων του προσώπου, που επιδέχονται χρηματική
αποτίμηση. Στην στενή έννοια της, η περιουσία είναι το σύνολο των δικαιωμάτων
που επιδέχονται χρηματική αποτίμηση, περιλαμβάνει μόνο το καθαρό ενεργητικό
ενός προσώπου.
Νομική μεταχείριση
Η περιουσία και με τις 2 προαναφερθείσες έννοιας αποτελεί μια οικονομική
ενότητα. Από άποψη όμως εμπραγμάτου δικαίου η περιουσία δεν αποτελεί
χωριστό και ενιαίο αντικείμενο. Εμπράγματα δικαιώματα πάνω στο περιουσιακό
σύνολο δεν είναι νοητά. Ισχύει και εδώ η αρχή της ειδικότητας που σημαίνει ότι οι

4


διατάξεις του εμπραγμάτου δικαίου εφαρμόζονται μόνο στα κατ’ ιδίαν πράγματα
τα οποία τυχόν περιλαμβάνονται στη περιουσία.
Διακρίσεις των πραγμάτων
Κινητά και ακίνητα
Κατά την ΑΚ 948, ακίνητα είναι το έδαφος και τα συστατικά του μέρη, κινητά είναι
όσα δεν είναι ακίνητα. Από τον ορισμό της ΑΚ 948, συνάγεται ότι η ιδιότητα του
πράγματος ως κινητού ή ακινήτου κρίνεται από το εάν μπορεί να χαρακτηριστεί
ως τμήμα του εδάφους ή συστατικό του μέρος και όχι ανάλογα με τη φυσική του
δυνατότητα να μετακινηθεί από σημείο σε σημείο του χώρου.
Αντικαταστατά και αναντικατάστατα πράγματα
Αντικαταστατά είναι τα πράγματα τα οποία δεν ενδιαφέρουν τις συναλλαγές
κατά τα ατομικά τους γνωρίσματα και αυτό γιατί μπορούν να αντικατασταθούν
με άλλα ομοειδή πράγματα (ΑΚ 950), π.χ χρήματα, ανώνυμα αξιόγραφα κλπ.
Αναντικατάστατα είναι τα ακίνητα και από τα κινητά τα έργα τέχνης ειδικά και
τα κατά παραγγελία κατασκευαζόμενα μηχανήματα, έπιπλα, ενδύματα κλπ.
Αναλωτά και μη αναλωτά
Κατά τις ΑΚ 951-952 αναλωτά είναι τα κινητά στα οποία η κατά προορισμό χρήση
συνίσταται στην κατανάλωση ή την εκποίηση. Συνεπώς μη αναλωτά είναι τα
ακίνητα και από τα κινητά εκείνα, των οποίων η χρήση κατά τον προορισμό τους
δεν συνίσταται στην κατανάλωση ή την εκποίηση, όπως π. χ τα έπιπλα και σκεύη
ενός σπιτιού.
Διαιρετά και αδιαίρετα
Κατά τη νομική έννοια, διαιρετά είναι τα πράγματα (κινητά ή ακίνητα) τα οποία
μπορούν να κατατμηθούν σε περισσότερα ομοειδή και αυτοτελή πράγματα χωρίς
ουσιώδη μείωση της αξίας τους. Αντίθετα, αδιαίρετα είναι τα πράγματα τα οποία
με τη διαίρεση είτε υφίστανται ουσιώδη μείωση της αξίας τους είτε
καταστρέφονται (π. χ ζώα, έργα τέχνης). Το διαιρετό ή αδιαίρετο του πράγματος
είναι διαφορετικό από τη διαίρεση του δικαιώματος πάνω στο πράγμα, η οποία
κατ’ αρχήν είναι πάντοτε δυνατή-συγκυριότητα είναι δυνατή τόσο σε διαιρετό όσο
και σε αδιαίρετο πράγμα (π. χ ζωγραφικό πίνακα).
Απλά και σύνθετα
Απλό πράγμα είναι εκείνο που αποτελείται από μια και την αυτήν ύλη και για
αυτό παρουσιάζει φυσική ενότητα. Σύνθετο πράγμα είναι εκείνο που συντίθεται
από περισσότερα άλλοτε απλά πράγματα τα οποία διαμορφώθηκαν σε ένα ενιαίο
και αυθύπαρκτο πράγμα και έτσι έχασαν την αυθυπαρξία και την αυτοτέλεια
τους (π. χ κτίριο, έπιπλο, αεροπλάνο).
Κύρια και παρεπόμενα
Από δύο ή περισσότερα πράγματα, κύριο είναι εκείνο που επιτελεί την
σημαντικότερη λειτουργία ενώ παρεπόμενο είναι εκείνο (ή εκείνα) που κατά τη
βούληση των μερών ή την αντίληψη των συναλλαγών βοηθεί ή εξυπηρετεί το
κύριο πράγμα και για αυτό έχει παρακολουθηματικό χαρακτήρα.
Συστατικά και παραρτήματα
Η ΑΚ 953 ορίζει το συστατικό ως το μέρος πράγματος που δεν μπορεί να
αποχωριστεί από το κύριο πράγμα χωρίς βλάβη δική του ή του κύριου πράγματος
ή χωρίς αλλοίωση της ουσίας ή του προορισμού και των 2.

5


Κατηγορίες συστατικών
Ο ΑΚ αναγνωρίζει 2 κατηγορίες συστατικών: εκείνα που προσδιορίζονται με βάση
το γενικό κριτήριο της ΑΚ 953, και εκείνα που θεωρούνται από το νόμο (ΑΚ 954)
συστατικά, ανεξάρτητα εάν συντρέχουν οι όροι της ΑΚ 953: (Α) συστατικά κατά το
γενικό κριτήριο (ΑΚ 953): η διάταξη αυτή εξαρτά την αναγνώριση της ιδιότητας
του ουσιώδους συστατικού σε μέρος πράγματος από τις συνέπειες που θα έχει ο
αποχωρισμός του από το σύνθετο πράγμα. Εάν ο αποχωρισμός πρόκειται να
επιφέρει βλάβη στο αποχωριζόμενο μέρος ή στο σύνθετο πράγμα ή να αλλοιώσει
την ουσία ή τον προορισμό τους, τότε το μέρος αυτό είναι συστατικό του σύνθετου
πράγματος. Το σύνθετο μπορεί να είναι κινητό ή ακίνητο: εάν είναι κινητό τότε
και το συστατικό θα είναι κινητό, εάν είναι ακίνητο τότε το συστατικό μπορεί να
είναι είτε ακίνητο είτε κινητό. (β) συστατικά από το νόμο (ΑΚ 954): τα πράγματα
που απαριθμούνται στην διάταξη αυτή θεωρούνται συστατικά από το νόμο,
ανεξάρτητα από το εάν συγκεντρώνουν τις προϋποθέσεις της ΑΚ 953. Δηλαδή η
ΑΚ 954 δεν περιέχει ερμηνευτικό κανόνα που έχει σκοπό την ευχερέστερη
εφαρμογή της ΑΚ 953, αλλά διευρύνει τον κύκλο των συστατικών, προσθέτοντας
στα συστατικά κατά το γενικό κριτήριο μια ακόμη αυτοτελή κατηγορία
συστατικών από το νόμο.
Νομική τύχη
Η αρχή ότι τα συστατικά ακολουθούν την νομική τύχη του σύνθετου πράγματος :
ΑΚ 953, που αποτελεί κανόνα δημόσιας τάξης (ΑΚ 3), διατυπώνει την αρχή ότι το
(ουσιώδες) συστατικό δεν μπορεί να είναι αντικείμενο χωριστής κυριότητας ή
άλλου εμπράγματου δικαιώματος αλλά αντίθετα στο εμπράγματο δίκαιο
ακολουθεί την τύχη του σύνθετου πράγματος και αυτό γιατί το σύνθετο πράγμα
αποτελεί ενιαία οικονομική αξία και εμφανίζεται ως σύνολο στις συναλλαγές.
Μπορεί βέβαια σε κάθε περίπτωση ο ιδιοκτήτης να θέσει τέρμα σε αυτόν τον
σύνδεσμο, αποσπώντας το συστατικό από το σύνθετο πράγμα. Συνέπειες της
αρχής: (α) ενόσω διαρκεί ο σύνδεσμος του συστατικού με το σύνθετο πράγμα δεν
μπορεί να υπάρξει χωριστή κυριότητα ή χωριστό περιορισμένο εμπράγματο
δικαίωμα πάνω στο συστατικό, (β) κάθε εμπράγματη δικαιοπραξία για το σύνθετο
πράγμα περιλαμβάνει κατ’ ανάγκη και το συστατικό ακόμη και αυτό που
προστέθηκε μετά την κατάρτιση της δικαιοπραξίας, (γ) τα εμπράγματα
δικαιώματα που υπήρχαν στα συστατικά πριν συνδεθούν με το σύνθετο πράγμα
αποσβήνονται οριστικά με τη σύνδεση τους (ΑΚ 1057, 1058, 1060). (δ) τα
εμπράγματα δικαιώματα πάνω στο συστατικό παραμένουν αμετάβλητα και μετά
τον αποχωρισμό του από το σύνθετο πράγμα (π. χ αποχωρισμός κινητήρα από το
αμάξι μου, ο κινητήρας εξακολουθεί να βρίσκεται στην κυριότητα μου). (ε) όταν
μεταβιβάζεται, επιβαρύνεται, διεκδικείται, κατάσχεται κλπ., ορισμένο ακίνητο, η
μεταβίβαση, επιβάρυνση, διεκδίκηση, κατάσχεση κλπ., περιλαμβάνει και το επ’
αυτού κτίσμα, ανεξάρτητα από το εάν αυτό υπήρχε εξ αρχής ή ανεγέρθηκε
αργότερα. (στ) αυτοτελής διεκδίκηση συστατικού δεν είναι επιτρεπτή. (ζ) η
διανομή συστατικού χωριστά από το κύριο πράγμα δεν είναι δυνατή. (η)
αυτοτελής κατάσχεση δεν είναι δυνατή. Εξαιρέσεις από την αρχή ότι τα συστατικά
ακολουθούν τη νομική τύχη του σύνθετου πράγματος: (α) ΑΚ 993, το συστατικό
μπορεί να γίνει αντικείμενο χωριστής νομής, εφόσον η εξουσίασή του είναι νοητή
και δυνατή. (β) ΑΚ 1032, καθιερώνει χωριστή κυριότητα για το δένδρο που
βρίσκεται πάνω στα όρια μεταξύ 2 ακινήτων.

6


Κατ’ επίφαση συστατικά
(α)έννοια
Κατά την ΑΚ 955, ορισμένα πράγματα μολονότι είναι συνδεδεμένα με το έδαφος
κατά τους όρους της ΑΚ 954, εντούτοις δεν θεωρούνται συστατικά του.
Προϋπόθεση εφαρμογής της ΑΚ 955 είναι στις περιπτώσεις που αναφέρει η
διάταξη η σύνδεση ή συναρμογή του πράγματος με το έδαφος ή το οικοδόμημα να
είναι τέτοια, ώστε να υπάρχει συστατικό κατά την έννοια της ΑΚ 954.
Παραρτήματα
(α) έννοια
Κατά την ΑΚ 956, παράρτημα είναι το κινητό το οποίο χωρίς να είναι συστατικό
του πράγματος έχει προοριστεί για διαρκή εξυπηρέτηση του οικονομικού του
σκοπού και τέθηκε ήδη σε αντίστοιχη προς τον σκοπό αυτό τοπική σχέση με το
κύριο πράγμα. Από τον παραπάνω ορισμό συνάγεται ότι εννοιολογικά στοιχεία
του παραρτήματος είναι (Α) πράγμα κύριο, κινητό ή ακίνητο (δηλαδή εκείνο που
χαρακτηρίζει το παράρτημα είναι ότι υπηρετεί την οικονομική αξιοποίηση ενός
άλλου πράγματος το οποίο εκπληρώνει τη βασική λειτουργία), (Β) πράγμα κινητό
(κατά τον ΑΚ παράρτημα μπορεί να είναι μόνο κινητό, τα ακίνητα μπορούν να
έχουν παράρτημα όχι όμως να είναι και τα ίδια), (Γ) το κινητό αυτό να είναι
αυθύπαρκτο (να μην αποτελεί συστατικό άλλου πράγματος, αυτοτελή ύπαρξη),
(Δ) το κινητό να προορίστηκε για διαρκή εξυπηρέτηση του οικονομικού σκοπού
του κύριου πράγματος (απαιτείται η εξυπηρέτηση του κύριου πράγματος από το
παράρτημα να μην είναι πρόσκαιρη, η έννοια της διάρκειας είναι σχετική
ανάλογα με την αποστολή του κύριου πράγματος), (Ε) το κινητό τέθηκε κιόλας σε
αντίστοιχη τοπική σχέση με το κύριο πράγμα (ο τοπικός αυτός σύνδεσμος δεν
είναι απαραίτητο να φτάνει μέχρι την επαφή-π.χ παραρτήματα ενός εργοστασίου
είναι και τα πλοία που μεταφέρουν πρώτες ύλες). Κρίσιμο κριτήριο για το εάν ένα
πράγμα που συγκεντρώνει τους όρους της ΑΚ 956 μπορεί να θεωρηθεί παράρτημα
είναι η αντίληψη των συναλλαγών (ΑΚ 957).
Παραρτήματα δυνάμει του νόμου: ΑΚ 959,960, εφόσον συντρέχουν οι λοιποί όροι,
δηλαδή για να θεωρηθούν τα κινητά που μνημονεύονται σε αυτές ως
παραρτήματα από το νόμο πρέπει αφενός να μην έχουν γίνει συστατικά και
αφετέρου να έχουν τεθεί σε αντίστοιχη σχέση με το κύριο πράγμα.
Νομική τύχη
(α) Το παράρτημα μπορεί να είναι αντικείμενο χωριστού εμπράγματου
δικαιώματος: το παράρτημα ως αυτοτελές και αυθύπαρκτο πράγμα μπορεί να
είναι αντικείμενο χωριστού εμπράγματου δικαιώματος a contrario με το
συστατικό.
(β) Εκτός από αντίθετη συμφωνία, η εμπράγματη δικαιοπραξία για το κύριο
πράγμα περιλαμβάνει και το παράρτημα (ΑΚ 958).
(γ) Εκτός από αντίθετη συμφωνία, η ενοχική δικαιοπραξία για το κύριο πράγμα
περιλαμβάνει και το παράρτημα (ΑΚ 370).
(δ) η κατάσχεση ακινήτου εκτείνεται και στα παραρτήματα μόνο εάν
περιληφθούν σε αυτή (την κατάσχεση). (ε) βάρος απόδειξης έχει αυτός που
επικαλείται την ιδιότητα του παραρτήματος πρέπει να αποδείξει τους όρους της
ΑΚ 956, αυτός δε που αρνείται την ιδιότητα του τελευταίου οφείλει να αποδείξει
τα περιστατικά που στοιχειοθετούν την αντίληψη αυτή.

7


Καρποί και ωφελήματα
(Α) καρποί
Ο νόμος ΑΚ 961, διακρίνει από τη μία μεριά καρπούς πράγματος και καρπούς
δικαιώματος και από την άλλη φυσικούς καρπούς και πολιτικούς καρπούς.
Μπορεί να συναχθεί ένας γενικός ορισμός: καρποί είναι οι πρόσοδοι που έχουν
οικονομική αξία που τις αποφέρει το πράγμα ή το δικαίωμα είτε άμεσα είτε με
βάση μια έννομη σχέση.
(Β) καρποί πράγματος
Κατά την ΑΚ 961, καρποί πράγματος είναι αφενός τα φυσικά προϊόντα και τα
προϊόντα αυτού σύμφωνα σύμφωνα με τον προορισμό του (φυσικοί καρποί) και
αφετέρου οι πρόσοδοι, τις οποίες παρέχει το πράγμα με βάση μια έννομη σχέση
(πολιτικοί καρποί).
(Γ) καρποί πράγματος
Κατά την ΑΚ 961 καρποί δικαιώματος είναι οι πρόσοδοι, τις οποίες το δικαίωμα
αποφέρει στον φορέα του σύμφωνα με τον προορισμό του (φυσικοί καρποί) ή με
βάση μια έννομη σχέση (πολιτικοί καρποί).
Και στους καρπούς πράγματος και δικαιώματος περιλαμβάνονται: (α) τα φυσικά
προϊόντα του πράγματος, (β) τα προϊόντα του πράγματος σύμφωνα με τον
προορισμό του, (γ) οι πολιτικοί καρποί του δικαιώματος.
Ωφελήματα
Η έννοια των ωφελημάτων (ΑΚ 962) είναι ευρύτερη από την έννοια των καρπών,
γιατί περιλαμβάνει όχι μόνο τους καρπούς αλλά και κάθε όφελος που παρέχει η
χρήση του πράγματος ή του δικαιώματος. (1) οφέλη από τη χρήση του πράγματος
(απολαβές ή χρησιμότητες που παρέχει η χρήση του π. χ ενός διαμερίσματος ως
κατοικίας), (2) οφέλη από τη χρήση του δικαιώματος (όταν η χρήση του
δικαιώματος συνίσταται στη χρησιμοποίηση του πράγματος πάνω στο οποίο
υπάρχει το δικαίωμα τότε τα οφέλη από τη χρήση του πράγματος εάν τα πορίζεται
ο κύριός του, είναι οφέλη από τη χρήση του πράγματος, εάν τα πορίζεται άλλος
δικαιούχος είναι οφέλη από τη χρήση του δικαιώματος.
Πράγματα εκτός συναλλαγής
Πρόκειται για τη νομική ανικανότητα συμμετοχής στην ιδιωτική συναλλαγή,
δηλαδή αυτή που ο νόμος για λόγους δημοσίου συμφέροντος ή θρησκευτικούς,
καθιερώνει σχετικά με ορισμένα πράγματα, είτε αποκλείοντας τα τελείως από τη
συναλλαγή είτε υποβάλλοντας τη συναλλαγή γύρω από αυτά σε περιορισμούς.
Κοινά σε όλους
Κοινά σε όλους είναι εκείνα που χρησιμεύουν για τις ανάγκες όλων των
ανθρώπων, πρέπει να θεωρηθούν σήμερα ως κοινά σε όλους ο ατμοσφαιρικός
αέρας στην ελεύθερη του κατάσταση και η ανοιχτή θάλασσα. Αυτά πάντως δεν
είναι εξ αρχής δεκτικά εξουσίασης, δεν έχουν καν τον νομικό χαρακτήρα του
πράγματος. Συνέπεια του ότι τα κοινά σε όλους δεν αποτελούν πράγματα είναι
ότι η παρεμπόδιση της χρήσης τους-που πρέπει να είναι ελεύθερη σε όλους
συνιστά προσβολή όχι εμπράγματου δικαιώματος αλλά του δικαιώματος της
προσωπικότητας (ΑΚ 57).
Κοινόχρηστα
Είναι τα πράγματα (φυσικά ή τεχνητά) τα οποία το δίκαιο θέτει στην άμεση
διάθεση του κοινού γενικά για χρήση σύμφωνη με τον προορισμό τους. Τα
πράγματα αυτά σε αντίθεση με τα κοινά σε όλους όχι μόνον έχουν τον νομικό

8


χαρακτήρα του πράγματος αλλά είναι και δεκτικά εμπραγμάτων δικαιωμάτων
(ΑΚ 968) και μόνον η ιδιωτική συναλλαγή γύρω από αυτά περιορίζεται εφόσον
αντίκειται στον προορισμό τους ως κοινοχρήστων. Συνεπώς δεν πρόκειται κατ’
ακρίβεια για πράγματα εκτός συναλλαγής αλλά για πράγματα περιορισμένης
συναλλαγής (π. χ οι δρόμοι, πλατείες, αιγιαλοί, λιμάνια, μεγάλες λίμνες).
Φύση και προστασία κοινής χρήσης
Με την καθιέρωση ενός πράγματος ως κοινόχρηστου, ο πολίτης έχει εξουσία να
το χρησιμοποιεί ελεύθερα. Η εξουσία αυτή δε απορρέει όχι από εμπράγματο
δικαίωμα αλλά από το δικαίωμα της προσωπικότητας. Από τη φύση αυτή της
εξουσίας για συμμετοχή στη κοινή χρήση προκύπτει: (α) ότι σε περίπτωση
προσβολής προστατεύεται όπως και το δικαίωμα του ατόμου στην
προσωπικότητα (ΑΚ 57). (β) σε περίπτωση που η προσβολή επήλθε από τη
διοίκηση, ο προσβληθείς μπορεί να προσφύγει στα διοικητικά δικαστήρια με
αίτηση ακυρώσεως, (γ) είναι αμεταβίβαστη, (δ) διαρκεί όσο διαρκεί και η ιδιότητα
του πράγματος ως κοινόχρηστου, (ε) ότι δεν καταλύεται με τυχόν παραίτηση ή
αχρησία ή παραγραφή, στην τελευταία υπόκεινται μόνο οι αξιώσεις που
γεννήθηκαν από την προσβολή.
Ιδιαίτερα ιδιωτικά δικαιώματα πάνω στα κοινόχρηστα
Μερικές φορές λόγοι δημοσίου συμφέροντος επιβάλλουν την παραχώρηση σε
ορισμένα άτομα ιδιαίτερων δικαιωμάτων πάνω στα κοινόχρηστα (ΑΚ 970).
Η νομή
(α) έννοια κατοχής και νομής
Τη φυσική εξουσίαση του πράγματος διακρίνει ο νόμος σε κατοχή και νομή (ΑΚ
947):
(α) Κατοχή
Κατά την ΑΚ 947 είναι η φυσική εξουσία πάνω στο πράγμα, η φυσική εξουσίαση
του πράγματος. Κάνοντας λόγο για φυσική εξουσία, ο νόμος αναφέρεται
προφανώς στην ενσυνείδητη και εκούσια φυσική εξουσίαση. Αυτό σημαίνει ότι
στην κατοχή δεν λείπει κάθε ίχνος βούλησης, απαιτείται για την ύπαρξη κατοχής
η βούληση του προσώπου να εξουσιάσει το πράγμα. Ο ΑΚ παρέχει στην κατοχή
ίση περίπου προστασία όση και στη νομή, όταν ο κάτοχος έλαβε το πράγμα από
το νομέα και θέλει να το κατέχει στο όνομα αυτού. Στην περίπτωση αυτή κάνουμε
λόγο για ‘’προστατευόμενη κατοχή’. Από τον συνδυασμό των ΑΚ 974 & 997,
προκύπτει η προϋπόθεση της προστατευόμενης κατοχής είναι να έλαβε ο κάτοχος
τη φυσική εξουσία του πράγματος με τη συναίνεση του νομέα και να θέλει να
εξουσιάσει το πράγμα στο όνομα του νομέα. Ακριβέστερα, πρέπει ο κάτοχος να
απέκτησε την φυσική εξουσία για κάποια αιτία, που μπορεί είτε να στηρίζεται σε
σύμβαση είτε απευθείας στο νόμο.
(β) Νομή
Από την ΑΚ 974 συνάγεται ότι νομή είναι η φυσική εξουσία πάνω στο πράγμα η
οποία ασκείται με πρόθεση κυριότητας. Η έννοια δηλαδή της νομής συγκροτείται
από 2 στοιχεία: ένα υλικό (το corpus) και ένα πνευματικό (το animus). Το υλικό
(αντικειμενικό, σωματικό) στοιχείο της έννοιας της νομής είναι ο φυσικός
εξουσιασμός, η υλική εξουσίαση του πράγματος. Επειδή το στοιχείο αυτό είναι
κοινό και στην κατοχή-παραπέμπουμε πιο πάνω. Το πνευματικό (υποκειμενικό,
βουλητικό) στοιχείο της έννοιας της νομής είναι η θέληση του προσώπου να
εξουσιάζει το πράγμα ως κύριος.

9


Οι λειτουργίες της νομής
Ως τις κυριότερες λειτουργίες αυτής μπορούμε να θεωρήσουμε:
(α) ως μέσο διατήρησης της υλικής σχέσης του προσώπου με τα πράγματα
Ο νόμος προστατεύει τη νομή αυτοτελώς, δηλαδή ανεξάρτητα από το εάν αυτή
ανταποκρίνεται σε εμπράγματο δικαίωμα ή όχι. Αυτό έχει ως συνέπεια: (α) ότι
προστατεύεται και αυτός που δεν έχει κανένα δικαίωμα πάνω στο πράγμα (π. χ
κλέφτης)., (β) ότι όταν η φυσική εξουσίαση στηρίζεται σε ενοχικό δικαίωμα (όπως
στις περιπτώσεις του μισθωτή) το ενοχικό δικαίωμα παίρνει κατά κάποιον τρόπο
μορφή απολυτότητας αφού η κατοχή του πράγματος προστατεύεται εναντίον
κάθε τρίτου (ΑΚ 997). (γ) ότι όταν η νομή ανταποκρίνεται σε εμπράγματο
δικαίωμα (π. χ ο νομέας είναι και ο κύριος), με την προστασία της προστατεύεται
και ο εμπράγματος δικαιούχος κατά τρόπο απλό ταχύ και απαλλαγμένο από
διατυπώσεις και προϋποθέσεις προστασίας των εμπραγμάτων δικαιωμάτων.
Προστασία της νομής είναι δυνατή και κατά τις διατάξεις για τις αδικοπραξίες
(ΑΚ 914). Σε περίπτωση παράνομης προσβολής της νομής ή κατοχής, ο νομέας ή
κάτοχος μπορεί να ζητήσει αποζημίωση που συνίσταται είτε σε χρήμα είτε σε
αποκατάσταση της προηγούμενης κατάστασης (π. χ απόδοση του πράγματος).
Προστασία της νομής είναι ακόμη δυνατή κατά τις διατάξεις για τον
αδικαιολόγητο πλουτισμό (ΑΚ 904). Εάν π. χ ο Α, μη όντας κύριος ενός πίνακα τον
πουλήσει και τον παραδώσει στον Β, και κατόπιν διαπιστωθεί ότι η πώληση και η
μεταβίβαση της κυριότητας ήταν άκυρες λόγω δικαιοπρακτικής ανικανότητας του
Α, ο Α δεν μπορεί μεν να εγείρει ούτε τη διεκδικητική αγωγή γιατί δεν είναι κύριος
(ΑΚ 1094) ούτε την αγωγή του αδικαιολόγητου πλουτισμού για την κυριότητα
(γιατί ο Β δεν απέκτησε την κυριότητα) μπορεί όμως να ζητήσει με αγωγή του
αδικαιολόγητου πλουτισμού την απόδοση της νομής.
(β) η νομή ως μέσο δημοσιότητας
Στα κινητά, η δημοσιότητα επιτυγχάνεται κατά κανόνα με την απόκτηση ή
απώλεια της νομής. Η κτήση κυριότητας επικαρπίας ή ενεχύρου με σύμβαση
προϋποθέτει μεταβίβαση της νομής, η κτήση κυριότητας αδεσπότου προϋποθέτει
κατάληψη τη νομής, η παραίτηση από την κυριότητα προϋποθέτει εγκατάλειψη
της νομής. Επειδή όμως συνήθως η νομή στηρίζεται σε κυριότητα ο νόμος
καθιερώνει το μαχητό τεκμήριο ότι ο νομέας κινητού είναι και κύριος του
πράγματος. Ο νόμος συνδέει με τη νομή τη δυνατότητα κτήσης εμπραγμάτων
δικαιωμάτων πάνω σε κινητό από μη κύριο. Το δίκαιο μας αναγνωρίζει τη
δυνατότητα της καλόπιστης κτήσης από μη δικαιούχο. Ως προϋπόθεση αυτής της
κτήσης θέτει ότι η καλή πίστη του αποκτώντος πρέπει να στηρίζεται σε ένα
εξωτερικό στοιχείο: τη νομή του μεταβιβάζοντος (ΑΚ 1036).
Νομική φύση της νομής
(Α) η νομή ως δικαίωμα
Είναι αφενός νομικά προστατευόμενη πραγματική κατάσταση (φυσική ή
σωματική εξουσία), αφετέρου δικαίωμα. Από τη φυσική εξουσίαση του πράγματος
απορρέει το δικαίωμα αυτού που εξουσιάζει να αποφασίζει για το πράγμα και να
απαγορεύει κάθε επέμβαση τρίτου πάνω σε αυτό. Η ιδιορρυθμία του δικαιώματος
της νομής είναι ότι η ύπαρξη του τελευταίου συνδέεται άρρηκτα με την φυσική
εξουσίαση, στοιχείο που δεν υπάρχει σε κανένα άλλο δικαίωμα. Στη νομή, εάν
εκλείψει η φυσική εξουσίαση, προστατεύεται ως δικαίωμα μόνο στα στενά
χρονικά περιθώρια της ΑΚ 992.

10


(Β) Η νομή ως ενδιάμεση μορφή δικαιώματος
Πρόκειται για μεικτή μορφή δικαιώματος, που παρουσιάζει στοιχεία διάφορων
τύπων δικαιωμάτων. Από τη μια μεριά είναι και η νομή δικαίωμα ‘’πάνω στο
πράγμα’’, οι αγωγές στρέφονται εναντίον κάθε προσβολέα της νομής. Από την
άλλη μεριά, είναι η νομή δικαίωμα ασθενέστερο πάνω σε πράγμα γιατί όταν
έρχεται σε σύγκρουση με την κυριότητα ή με άλλο εμπράγματο δικαίωμα, τελικά
υποχωρεί. Υπηρετεί την προσωρινή ρύθμιση των εμπραγμάτων σχέσεων. Αυτός
είναι και ο λόγος για τον οποίο η ΑΚ 973 δεν περιλαμβάνει τη νομή στα
εμπράγματα δικαιώματα, με την τεχνική έννοια του όρου, δεν εγγράφεται η νομή
στα δημόσια βιβλία, μόνη η μεταβίβαση της νομής δεν αποτελεί εκποίηση ή
διάθεση του πράγματος.
Ιδιαίτερες μορφές νομής
(α) οιονεί νομή
Πρόκειται για τη μερική φυσική εξουσίαση του πράγματος, η οποία ασκείται με
διάνοια δικαιούχου ενεχύρου ή δουλείας (ΑΚ 975). Ορίζοντας ο νόμος (ΑΚ 947) τη
νομή ως φυσική εξουσίαση του πράγματος που ασκείται με διάνοια κυρίου εννοεί
την καθολική εξουσίαση, η οποία έχει ως περιεχόμενο όλες τις αναφορές ή
χρησιμότητες του πράγματος και αντιστοιχεί στην κυριότητα. Εκτός από τη νομή
αυτή που χαρακτηρίζεται συνήθως καθολική νομή, ο νόμος αναγνωρίζει και την
οιονεί νομή, η οποία είναι μερική εξουσίαση γιατί εκτείνεται σε μερικές μόνον
αναφορές ή χρησιμότητες του πράγματος, δηλαδή σε αυτές που αποτελούν το
περιεχόμενο ενός περιορισμένου εμπράγματου δικαιώματος (ενέχυρου ή
δουλείας). Π. χ ο Α, κύριος και νομέας του ακινήτου φ, έχει το δικαίωμα (δουλεία)
να περνά μέσα από το γειτονικό ακίνητο χ για να φτάσει στον δημόσιο δρόμο. Ο
Α εξουσιάζει αφενός το ακίνητο φ (καθολικά) και αφετέρου το ακίνητο χ μερικώς.
Στο ακίνητο χ περιορίζεται σε ορισμένες μόνο χρησιμότητες του πράγματος, και
συγκεκριμένα σε αυτές που αποτελούν το περιεχόμενο της δουλείας οδού (μερική
φυσική εξουσίαση). Όπως η καθολική φυσική εξουσία διακρίνεται σε νομή και
κατοχή ανάλογα εάν ασκείται με διάνοια κυρίου ή όχι, έτσι και η μερική φυσική
εξουσία μπορεί να διακριθεί ανάλογα εάν ασκείται με διάνοια περιορισμένου
εμπράγματου δικαιούχου ή όχι, σε οιονεί νομή και οιονεί κατοχή (ΑΚ 975, 996). Η
διαφορά της καθολικής νομής και της οιονεί είναι απλώς ποσοτική.
Νομή μέρους πράγματος
Αντικείμενο νομής (καθολικής ή οιονεί) μπορεί να είναι όχι μόνον αυτοτελές
πράγμα αλλά και μέρος πράγματος, εφόσον αυτό είναι εξωτερικά διακριτό και
είναι υλικά δυνατή και νοητή η χωριστή εξουσίαση του. Εάν η φυσική εξουσία
πάνω στο διακριτό μέρος του πράγματος ασκείται με διάνοια κυρίου και
καταλαμβάνει όλες τις χρησιμότητες του μέρους του πράγματος, πρόκειται για
νομή μέρους πράγματος. Εάν η φυσική εξουσία ασκείται με διάνοια
περιορισμένου εμπράγματου δικαιούχου και καταλαμβάνει ορισμένες
χρησιμότητες του μέρους του πράγματος, όσες δηλαδή αντιστοιχούν στο
περιορισμένο εμπράγματο δικαίωμα, πρόκειται για οιονεί νομή μέρους
πράγματος. Μετά από τα παραπάνω μπορούμε να διατυπώσουμε τον εξής ορισμό
της νομής μέρους πράγματος: είναι η φυσική εξουσία πάνω σε διακριτό μέρος
πράγματος η οποία καταλαμβάνει είτε όλες τις χρησιμότητες του μέρους
πράγματος και ασκείται με διάνοια κυρίου (καθολική νομή μέρους πράγματος),

11


είτε ορισμένες μόνο χρησιμότητες του μέρους πράγματος και ασκείται με διάνοια
περιορισμένου εμπράγματου δικαιούχου (οιονεί νομή μέρους πράγματος).
Συννομή
Είναι αυτονόητο ότι μια μόνο καθολική νομή είναι δυνατή πάνω σε ένα πράγμα.
Καθολική φυσική εξουσίαση του ίδιου πράγματος από δύο πρόσωπα χωριστά
(δηλαδή εις ολόκληρον) αποκλείεται λογικά. Είναι όμως δυνατό η νομή (ακόμη
και η καθολική) να ανήκει από κοινού σε περισσότερους, με την έννοια ότι η
φυσική εξουσία του καθενός δεν περιορίζεται σε ένα διακριτό μέρους του
πράγματος, αλλά ολόκληρο το πράγμα υπόκειται στον καθένα από αυτούς κατά
ένα ιδανικό μερίδιο. Στην περίπτωση αυτή πρόκειται για συννομή ή νομή
περισσοτέρων κατ’ ιδανικά μέρη (ΑΚ 994).
Πλασματική νομή
Μερικές φορές ο νόμος για να εξασφαλίσει σε ένα πρόσωπο ορισμένα από τα
πλεονεκτήματα της νομής το θεωρία κατά πλάσμα δικαίου νομέα δηλαδή
ανεξάρτητα από το εάν πράγματι συμπληρώνει τις προϋποθέσεις της νομής
(corpus & animus). Στις περιπτώσεις αυτές γίνεται λόγος για πλασματική νομή
και ως τέτοιες περιπτώσεις μπορούμε να μνημονεύσουμε ενδεικτικά τις εξής: (α)
με τον θάνατο του νομέα η νομή μεταβιβάζεται κατά την ΑΚ 983 στους
κληρονόμους του, ανεξάρτητα από το εάν αυτοί απέκτησαν τη φυσική εξουσία
πάνω στα κληρονομιαία πράγματα ή εάν γνωρίζουν την επελθούσα κληρονομική
διαδοχή. (β) στην περίπτωση εκτέλεσης εκτελεστού τίτλου που έχει ως
περιεχόμενο την παράδοση ή απόδοση της νομής ή κατοχής ακινήτου (ΚΠολΔ
943), υποστηρίζεται ότι με μόνη τη σύνταξη από τον δικαστικό επιμελητή της
έκθεσης για αποβολή του καθού και εγκατάσταση του υπερού η εκτέλεση, ο
τελευταίος αποκτά τη νομή του ακινήτου ακόμη και όταν απουσιάζει εκ του τόπου
και κατά τον χρόνο της εκτελέσεως.
Η άσκηση της νομής
(α) αντικείμενο και υποκείμενο νομής
Νομή είναι δυνατή μόνο σε πράγμα ή σε μέρος πράγματος (ΑΚ 993) με την έννοια
της ΑΚ 947, και μάλιστα σε πράγμα ατομικά ορισμένο. Η ομάδα πραγμάτων,
δικαίου, περιουσία, επιχείρηση, δεν υπόκεινται ως σύνολα σε νομή, αντικείμενο
νομής μπορούν να είναι μόνο τα κατ’ ιδίαν πράγματα που τυχόν
περιλαμβάνονται σε αυτές.
Υποκείμενο: νομέας μπορεί να είναι κάθε πρόσωπο, φυσικό ή νομικό. Ακόμη και ο
ανίκανος προς δικαιοπραξία (ΑΚ 128) μπορεί να έχει νομή. Άλλο το ζήτημα εάν
την απέκτησε (και είναι ή δεν είναι σε θέση να την ασκεί) αυτοπροσώπως ή μέσω
του νόμιμου αντιπροσώπου του.
Διατήρηση και άσκηση της νομής
(α) διατήρηση
Όταν αποκτηθεί η νομή (ή κατοχή) διατηρείται, εφόσον εξακολουθούν να
υπάρχουν και τα δύο στοιχεία της, το σωματικό και το πνευματικό. Για τη
διατήρηση όμως της νομής δεν είναι απαραίτητο να παραμένουν ενεργά-δεν είναι
δηλαδή αναγκαίο ο νομέας να βρίσκεται σε διαρκή σωματική επαφή με το πράγμα
ούτε σε συνεχή εγρήγορση έχοντας τη διάνοια κυρίου ακατάπαυστα στραμμένη
προς το πράγμα.

12


(β) έννοια άσκησης
Στα κινητά είναι από τη φύση τους εύκολη η διαπίστωση της άσκησης της νομής,
γιατί ο νομέας χρησιμοποιεί, φορά, φυλάει, καταναλώνει, εκποιεί κλπ., το
πράγμα. Στα ακίνητα η άσκηση της νομής διαπιστώνεται από τις υλικές και
εμφανείς επενέργειες πάνω στο πράγμα, όπως π.χ η οριοθέτηση περίφραξη,
καλλιέργεια συλλογή καρπών κλπ.
(γ) αυτοπρόσωπη άσκηση
Κατά την ΑΚ 980§1, η νομή ασκείται αυτοπροσώπως ή μέσω άλλου. Αυτοπρόσωπη
άσκηση υπάρχει όταν ο νομέας είναι συγχρόνως και κάτοχος, δηλαδή δεν έχει
παραχωρήσει την κατοχή σε άλλον. Για παράδειγμα, ασκώ αυτοπροσώπως τη
νομή πάνω στα ενδύματά μου, στο σπίτι που μένω, στα βιβλία μου, στην εξοχική
κατοικία μου, στο αυτοκίνητο μου.
(δ) βοηθός νομής
Επίσης αυτοπροσώπως ασκείται η νομή, όταν ο νομέας χρησιμοποιεί για την
άσκηση της φυσικής εξουσίας πάνω στο πράγμα τον λεγόμενο ‘’βοηθό νομής’’,
δηλαδή ένα ενδιάμεσο πρόσωπο που δεν έχει το ίδιο ούτε νομή ούτε κατοχή. Κατά
την ΑΚ 986, βοηθός νομής είναι εκείνος που βοηθά τον νομέα στην άσκηση της
φυσικής εξουσίας πάνω στο πράγμα, εφόσον βρίσκεται σε σχέση οικιακής ή
υπηρεσιακής εξάρτησης προς το νομέα και οφείλει να ακολουθεί ως προς το
πράγμα τις οδηγίες του. Από όσα εκτέθηκαν, παραπάνω και από την
αντιπαράθεση μεταξύ των ΑΚ 986 και 997, συνάγεται η ουσιώδης διαφορά μεταξύ
βοηθού νομής και κατόχου: (α) βοηθός νομής είναι το ενδιάμεσο πρόσωπο που
χρησιμοποιεί ο νομέας για την άσκηση φυσικής εξουσίας και το οποίο δεν έχει το
ίδιο δική του φυσική εξουσία (ούτε νομή ούτε κατοχή). (β) η θέση του βοηθού
νομής ως προς το πράγμα δεν είναι ανεξάρτητη και αυτοτελής, όπως του κάτοχου,
αφού ο βοηθός είναι υποχρεωμένος να ακολουθεί ως προς το πράγμα τις οδηγίες
του νομέα. (γ) όταν ο νομέας χρησιμοποιεί για την άσκηση της φυσικής εξουσίας
βοηθό, είναι ο ίδιος ο νομέας και κάτοχος, αντίθετα, όταν ασκεί τη νομή μέσω του
κατόχου, έχει νομή αλλά όχι και κατοχή. Η πρακτική σπουδαιότητα της έννοιας
του βοηθού νομής έγκειται κυρίως στο ότι έχει και αυτός κατά την ΑΚ 986 την
αυτοδύναμη προστασία της νομής.
Άσκηση μέσω άλλου
Η νομή ασκείται μέσω άλλου ΑΚ 980, όταν ο νομέας έχει παραχωρήσει σε άλλον
την κατοχή του πράγματος οπότε ασκεί τη νομή διαμέσου του κατόχου (π. χ
θεματοφύλακας).
Κτήση και απώλεια νομής
Πρωτότυπη κτήση της νομής
(Α) προϋποθέσεις
Η νομή αποκτάται πρωτότυπα όταν με μονομερή κατάληψη του πράγματος
συγκεντρωθούν στο πρόσωπο του αποκτώντος η φυσική εξουσία και η διάνοια
κυρίου, δηλαδή η πρόθεση ιδιοποιήσεως του πράγματος (ΑΚ 974).
(1) φυσική εξουσία
Η φυσική εξουσία θεμελιώνεται όταν το πράγμα τεθεί κατά τρόπο σταθερό και
διαρκή στη διάθεση του αποκτώντος, έτσι ώστε να μπορεί αυτός να ενεργεί πάνω
στο πράγμα ακώλυτα και κατά βούληση. Το ζήτημα κρίνεται κατά τις περιστάσεις
της συγκεκριμένης περίπτωσης και την αντίληψη των συναλλαγών. Δεν αρκεί για

13


την θεμελίωση φυσικής εξουσίας απλώς στιγμιαία ή παροδική καθυπόταξη του
πράγματος.
Διάνοια κυρίου
Η φυσική εξουσία πρέπει να αποκτήθηκε με πρόθεση ιδιοποίησης του πράγματος.
Η θέληση αυτή πρέπει να είναι σαφής, μπορεί να εκδηλώνεται ρητά ή σιωπηρά,
δηλαδή να προκύπτει από τις περιστάσεις που συνοδεύουν την κατάληψη.
Αντίθετα δεν είναι αναγκαίο η βούληση αυτή να είναι ειδική, δηλαδή να
κατευθύνεται πάντοτε σε συγκεκριμένο πράγμα. Κατά την ορθότερη γνώμη, η
πρόθεση ιδιοποίησης δεν έχει τη μορφή δικαιοπρακτικής βούλησης αλλά είναι η
φυσική θέληση του προσώπου η οποία κατευθύνεται στη θεμελίωση μιας
διαρκούς σχέσης με το πράγμα. Επομένως, νομή μπορεί να αποκτήσει πρωτότυπα
και ανίκανος για δικαιοπραξία, εφόσον έχει τη πνευματική ωριμότητα να θέλει
να εξουσιάσει κατά τρόπο διαρκή το πράγμα.
Παράγωγη κτήση της νομής
(α) έννοια
Παράγωγη είναι η κτήση της νομής όταν στηρίζεται στην προϋπάρχουσα νομή
άλλου προσώπου και επέρχεται με τη ρητή ή εικαζόμενη θέληση του. Επειδή η
παράγωγη κτήση γενικά ονομάζεται και διαδοχή, διακρίνουμε μεταξύ καθολικής
διαδοχής και ειδικής διαδοχής. Και στις 2 περιπτώσεις η νομή αποκτάται
παράγωγα. Λόγω του ότι όμως η καθολική διαδοχή στη νομή ρυθμίζεται ρητά από
την ΑΚ 983, όταν μιλάμε για παράγωγη κτήση δηλαδή με μεταβίβαση από τον
μέχρι τώρα νομέα. Η παράδοση της νομής επέρχεται κατ’ αρχήν με την υλική ή
σωματική παράδοση του πράγματος από τον μέχρι τώρα νομέα στον αποκτώντα
(ΑΚ 976). Υπάρχουν όμως και περιπτώσεις όπου αυτή δεν είναι αναγκαία: (Α) είτε
γιατί δεν είναι αναγκαία (π.χ γιατί ο αποκτών μπορεί οποτεδήποτε να ασκήσει
ακώλυτα τη φυσική εξουσία πάνω στο πράγμα), (Β) είτε έχει ήδη επέλθει (π.χ όταν
ο αποκτών είναι ήδη κάτοχος του πράγματος), (Γ) είτε προσωρινά δεν είναι δυνατή
(π. χ γιατί το πράγμα βρίσκεται προς στιγμή στα χέρια ενός τρίτου κατόχου), (Δ)
είτε θα αποτελούσε περιττή διατύπωση (π. χ όταν ο νομέας πρόκειται να
διατηρήσει στο μέλλον το πράγμα ως κάτοχος). Στις περιπτώσεις αυτές ο νόμος
αρκείται σε μια απλή συμφωνία μεταξύ του μέχρι τώρα νομέα και αυτού που
αποκτά τη νομή.
Υλική παράδοση του πράγματος
Ορίζοντας ο νόμος στην ΑΚ 976 για παράδοση που γίνεται με τη βούληση του
νομέα εννοεί προφανώς την υλική ή σωματική παράδοση του πράγματος, αφού οι
περιπτώσεις της παράδοσης με απλή συμφωνία ρυθμίζονται από τις επόμενες
διατάξεις. Από την διάταξη συνάγεται ότι για να επέλθει υλική παράδοση του
πράγματος, πρέπει: (α) ο μέχρι τώρα νομέας να αποξενωθεί από κάθε μορφή
φυσικής εξουσίας από το πράγμα, (β) ο αποκτών να καταλάβει τη φυσική εξουσία
του πράγματος, (γ) η μετακίνηση αυτής της φυσικής εξουσίας από τον
μεταβιβάζοντα στον αποκτώντα να γίνει με τη θέληση και των δύο. Το εάν
συντρέχουν οι προϋποθέσεις αυτές είναι ζήτημα πραγματικό που εξετάζεται σε
κάθε περίπτωση.
Παράδοση με απλή συμφωνία
Σε μερικές περιπτώσεις ο νόμος υποκαθιστά την υλική ή σωματική παράδοση του
πράγματος με μια απλή συμφωνία μεταξύ του μέχρι τώρα νομέα και αυτού που
αποκτά. Τις περιπτώσεις αυτές διακρίνουμε ειδικότερα σε (Α) μακρά χειρί

14


παράδοση, (Β) βραχεία χειρί παράδοση, (Γ) αντιφώνηση της νομής, (Δ) έκταξη της
νομής.
Παράδοση μακρά χειρί
Όταν το πράγμα βρίσκεται ή τίθεται στη διάθεση του αποκτώντος κατά τέτοιον
τρόπο ώστε να μπορεί αυτός να ασκήσει τη φυσική εξουσία πάνω στο πράγμα
ακώλυτα και σε οποιαδήποτε στιγμή, η εμμονή στην υλική παράδοση θα
αποτελούσε περιττή τυπολατρία. Για αυτό ορίζει η ΑΚ 976 ότι όταν ο αποκτών
είναι σε θέση να ασκεί την εξουσία πάνω στο πράγμα αρκεί για τη μεταβίβαση
της νομής η απλή συμφωνία μεταξύ του μέχρι τώρα νομέα και του αποκτώντος.
Προϋποθέσεις της παράδοσης της νομής κατ’ ΑΚ 976 είναι: (Α) ο μεταβιβάζων να
είναι πραγματικά νομέας-ο βοηθός νομής εφόσον δεν είναι εξουσιοδοτημένος
από το νομέα για μεταβίβαση δεν μεταβιβάζει τη νομή κατά την ΑΚ 976, (Β) ο
αποκτών να έχει τη δυνατότητα άσκησης φυσικής εξουσίας πάνω στο πράγμα, (Γ)
συμφωνία ρητή ή σιωπηρή του μέχρι τώρα νομέα με τον αποκτώντα ότι ο πρώτος
εγκαταλείπει τη νομή και την αποκτά ο δεύτερος.
Παράδοση βραχεία χειρί
Όταν ο αποκτών είναι ήδη κάτοχος του πράγματος (π. χ ως μισθωτής) αρκεί για
τη μεταβίβαση της νομής σε αυτόν η συμφωνία μεταξύ αυτού και του μέχρι τώρα
νομέα. Από και με τη συνομολόγηση της συμφωνίας ο αποκτών μεταβάλλεται
από απλός κάτοχος σε νομέα. Η βραχεία χειρί παράδοση ρυθμίζεται και αυτή από
την ΑΚ 976, και καθώς αρκεί η απλή συμφωνία για την παράδοση της νομής όταν
το πράγμα βρίσκεται ή τίθεται τώρα στη διάθεση του αποκτώντος, πρέπει κατά
μείζονα λόγο να αρκεί η συμφωνία όταν ο αποκτών είναι ήδη κάτοχος του
πράγματος. Οι προϋποθέσεις της παράδοσης βραχεία χειρί είναι (Α) ο
μεταβιβάζων να είναι νομέας-νομέας πρέπει να θεωρηθεί και αυτός που δεν έχει
φυσική εξουσία γιατί το πράγμα ξέφυγε από τα χέρια του χωρίς τη θέληση του.
(Β) ο αποκτών να είναι κάτοχος, (Γ) συμφωνία του μέχρι τώρα νομέα με τον
αποκτώντα.
Αντιφώνηση της νομής
Ως αντιφώνηση της νομής χαρακτηρίζεται από την επιστήμη η συμφωνία με την
οποία ο μέχρι τώρα νομέας μεταβιβάζει μεν τη νομή στον αποκτώντα παραμένει
όμως στην κατοχή του πράγματος δυνάμει μιας, συγχρόνως συνομολογούμενης
έννομης σχέσης, π. χ μίσθωσης, χρησιδανείου κλπ.
Έκταξη νομής
Όταν ο νομέας δεν είναι συγχρόνως και κάτοχος, γιατί το πράγμα βρίσκεται
δυνάμει ορισμένης έννομης σχέσης στην κατοχή τρίτου, η μεταβίβαση της νομής
γίνεται με απλή συμφωνία του μέχρι τώρα νομέα και του αποκτώντος ότι το
πράγμα θα παραμείνει στην κατοχή του τρίτου δυνάμει της ίδιας έννομης σχέσης
(ΑΚ 977). Για να ισχύσει όμως η μεταβίβαση της νομής και έναντι του τρίτου
(κατόχου) πρέπει να γνωστοποιηθεί σε αυτόν από τον μεταβιβάζοντα νομέα (ΑΚ
977).
Μεταβίβαση τίτλων παραστατικών νομής
Όταν εμπορεύματα και εν γένει κινητά πράγματα έχουν εναποτεθεί σε αποθήκη
έναντι εκδόσεως αποθετήριου εγγράφου ή έχουν παραδοθεί σε μεταφορέα έναντι
έκδοσης φορτωτικής η παράδοση της νομής τους γίνεται με τη μεταβίβαση του
αποθετήριου εγγράφου ή της φορτωτικής (ΑΚ 978).

15

Νομική φύση της παράδοσης της νομής
(α) νομική φύση της υλικής παράδοσης της νομής
Η υλική παράδοση της νομής προϋποθέτει κατά την ΑΚ 976 αφενός την βούληση
του μέχρι τώρα νομέα και αφετέρου τη βούληση του αποκτώντος, δηλαδή
σύμπτωση 2 βουλήσεων. Εντούτοις, δεν προϋποθέτει δηλώσεις βουλήσεως με την
τεχνική έννοια των ΑΚ 127 επ., αρκεί η φυσική θέληση του αποκτώντος να
εξουσιάσει το πράγμα και η θέληση του μεταβιβάζοντος να παραχωρήσει τη
φυσική εξουσία του πράγματος και να αποξενωθεί ο ίδιος από αυτή, δεν
απαιτείται δικαιοπρακτική θέληση. Αρκεί από τη μια μεριά η παραχώρηση και
από την άλλη η κατάληψη της φυσικής εξουσίας του πράγματος να έγιναν από
βουλητικά ώριμους ανθρώπους, οι οποίοι δεν βρίσκονται σε κατάσταση που να
αποκλείει τη βούληση λόγω διατάραξης των ψυχικών λειτουργιών. Με άλλα
λόγια η υλική παράδοση της νομής αποτελεί υλική πράξη και όχι δικαιοπραξία.
(β) νομική φύση της παράδοσης με συμφωνία
Για τη ‘’συμφωνία’’ των ΑΚ 976, 977, και τη μεταβίβαση της ΑΚ 978 δεν μπορεί να
υπάρξει αμφιβολία ότι αποτελούν δικαιοπραξίες και υπόκεινται στις διατάξεις
για τις δικαιοπραξίες. Άρα προϋποθέτουν δικαιοπρακτική ικανότητα των μερών
(ΑΚ 127 επ.) μπορούν να ακυρωθούν σε περίπτωση ύπαρξη ελαττωμάτων
βούλησης (ΑΚ 140 επ) μπορούν να συνομολογηθούν με αίρεση ή προθεσμία (ΑΚ
201), είναι άκυρες όταν αντίκεινται στο νόμο ή στα χρηστά ήθη (ΑΚ 174,179). Εάν
λείπει μια από τις προϋποθέσεις του νόμου και η σύμβαση είναι για το λόγο αυτό
είτε άκυρη και ακυρωθεί, η νομή δεν μεταβιβάζεται. Αυτό δεν αποκλείει όμως
μόλις ο αποκτών εξουσιάσει σωματικά το πράγμα, να αποκτήσει πρωτότυπη νομή
κατά την ΑΚ 974.
Ιδιαίτεροι τρόποι κτήσης νομής
(α) κτήση νομής με αντιπρόσωπο – έννοια της αντιπροσώπευσης κατά την ΑΚ 979
Η νομή μπορεί να αποκτηθεί όχι μόνον αυτοπροσώπως από τον αποκτώντα αλλά
και με αντιπρόσωπο, όταν αυτός αποκτά τη φυσική εξουσία πάνω στο πράγμα με
σκοπό να καταστήσει νομέα του τον αντιπροσωπευόμενο (ΑΚ 979). Η
αντιπροσώπευση, δηλαδή η δήλωση βουλήσεως στο όνομα άλλου, έτσι ώστε αυτή
να ‘’ενεργεί αμέσως υπέρ και κατά του αντιπροσωπευομένου’’ (ΑΚ 211), είναι
δυνατή σύμφωνα με την ΑΚ 211 μόνο κατά την κατάρτιση δικαιοπραξίας. Όπως
είδαμε παραπάνω μόνο η παράδοση της νομής με συμφωνία (ΑΚ 976) αποτελεί
δικαιοπραξία ενώ η υλική παράδοση και η πρωτότυπη κτήση (ΑΚ 974) της νομής
δεν είναι δικαιοπραξίες αλλά απλές υλικές πράξεις. Άρα θα έπρεπε σύμφωνα με
τις διατάξεις για την αντιπροσώπευση, η κτήση νομής μέσω αντιπροσώπου να
είναι δυνατή μόνο στις περιπτώσεις παράδοσης της νομής με συμφωνία. Επειδή
όμως οι ανάγκες της πράξης επιβάλλουν τη δυνατότητα κτήσης νομής με
αντιπρόσωπο και στις άλλες περιπτώσεις, ο νομοθέτης θέσπισε την ΑΚ 979. Όταν
η ΑΚ 979 ορίζει ότι είναι δυνατή η κτήση της νομής με αντιπρόσωπο, παραπέμπει
στο σύνολο των ΑΚ 211-235. Έτσι για να αποκτήσει τη νομή ο
αντιπροσωπευόμενος, πρέπει ο αντιπρόσωπος να είχε εξουσία για
αντιπροσώπευση και να ενήργησε μέσα στα όρια αυτής. Εφόσον όμως πρόκειται
για γενική εντολή διαχείρισης της περιουσίας του αντιπροσωπευμένου ή ενός
κλάδου αυτής, ερμηνευτικά θα συνάγεται κατά κανόνα ότι στην εντολή αυτήν
ενυπάρχει και η πληρεξουσιότητα (ΑΚ 216) για κάθε κτήση νομής σε πράγματα
σχετικά με τη διαχειριζόμενη περιουσία.

16


(β) αντιπροσώπευση του αποκτώντος
Κατά την ΑΚ 979, η νομή αποκτάται με αντιπρόσωπο, όταν αυτός αποκτήσει τη
φυσική εξουσία πάνω στο πράγμα με σκοπό να καταστήσει νομέα του τον
αντιπροσωπευόμενο. Απαιτείται δηλαδή αφενός να αποκτήσει ο αντιπρόσωπος
την φυσική εξουσία πάνω στο πράγμα και αφετέρου να την αποκτήσει με
πρόθεση να καταστήσει νομέα τον αντιπροσωπευόμενο. Γνώση του
αντιπροσωπευομένου κατά τη στιγμή που ο αντιπρόσωπος αποκτά τη φυσική
εξουσία δεν απαιτείται. Αντιπροσώπευση κατά την κτήση της νομής είναι δυνατή
είτε η κτήση είναι πρωτότυπη είτε παράγωγη, είτε επέρχεται ύστερα από υλική
παράδοση είτε με απλή συμφωνία.
(γ) αντιπροσώπευση του μεταβιβάζοντος
Μολονότι η ΑΚ 979 μιλά για κτήση της νομής με αντιπρόσωπο, είναι αυτονόητο
ότι αντιπροσώπευση είναι δυνατή και από την πλευρά του μεταβιβάζοντος. Και
εδώ είναι δυνατές όλες οι περιπτώσεις παράδοσης της νομής δηλαδή τόσο η υλική
όσο και η παράδοση με απλή συμφωνία.
Η άσκηση της νομής μετά την κτήση μέσω αντιπροσώπου
Είπαμε παραπάνω ότι ο αντιπρόσωπος μπορεί να καταρτίζει στο όνομα του
αντιπροσωπευομένου μόνο δικαιοπραξίες, όχι και να επιχειρεί υλικές πράξεις.
Ειδικά για τις υλικές πράξεις της κτήσης της νομής (δηλαδή την πρωτότυπη κτήση
κατά την ΑΚ 974, και την κτήση κατόπιν υλικής παράδοσης ΑΚ 976) εισάγει
εξαίρεση η ΑΚ 979. Με άλλα λόγια είναι μεν δυνατή η κτήση της νομής όχι όμως
και η άσκηση της νομής με αντιπρόσωπο γιατί αυτή προϋποθέτει μια περισσότερο
ή λιγότερο διαρκή υλική σχέση και σωματική επαφή προς το πράγμα που δεν
ταιριάζει στη λειτουργία της αντιπροσώπευσης.
Απώλεια της νομής
Η μεταβίβαση της νομής σε άλλον με έναν από τους τρόπους που ορίζονται στις
ΑΚ 975-978, συνεπάγεται αναγκαία την απώλεια της νομής για τον
μεταβιβάζοντα. Εντούτοις, ο νόμος (ΑΚ 981-982), ορίζοντας για απώλεια της
νομής, εννοεί τις περιπτώσεις που η νομή χάνεται όχι λόγω μεταβίβασης της σε
άλλον, αλλά γιατί εξέλιπαν τα εννοιολογικά της στοιχεία. Αφού τα στοιχεία που
συνιστούν την έννοια της νομής είναι η φυσική εξουσία και η διάνοια κυρίου (ΑΚ
974) εύλογο είναι η νομή να χάνεται ευθύς μόλις εκλείψει ένα ή και τα 2 από τα
στοιχεία αυτά (ΑΚ 981). Απώλεια της νομής λοιπόν επέρχεται όταν είτε απολεσθεί
η φυσική εξουσία πάνω στο πράγμα είτε παύσει η διάνοια κυρίου.
Απώλεια της φυσικής εξουσίας
Απώλεια φυσικής εξουσίας υπάρχει όταν διακοπεί οριστικά ο φυσικός
εξουσιασμός του πράγματος, όταν εκλείψει η δυνατότητα του νομέα να ενεργεί
ακώλυτα και κατ’ αρέσκειαν πάνω στο πράγμα. Αδιάφορο είναι εάν η παύση της
φυσικής εξουσίας επήλθε εκούσια (π. χ ο νομέας απέρριψε το πράγμα) ή ακούσια
(π. χ κλοπή του πράγματος), εάν οφείλεται σε φυσικά αίτια ή σε ανθρώπινη
ενέργεια (π. χ αυθαίρετη αποβολή του νομέα από το χωράφι του), εάν επήλθε από
τυχηρό ή από πταίσμα τρίτου. Γενικά γεγονότα ικανά να άρουν οριστικά την
φυσική εξουσία του νομέα πάνω στο πράγμα μπορούμε να πούμε ότι είναι η
καταστροφή του πράγματος, η περιέλευση του τελευταίου σε τόπο άγνωστο ή
απρόσιτο κλπ. Η ΑΚ 981 ορίζει ρητά ότι η διακοπή της φυσικής εξουσίας πρέπει
να είναι οριστική για να επέλθει απώλεια της νομής. Πρέπει δηλαδή η έκλειψη
της φυσικής εξουσίας να είναι διαρκής και σταθερή ώστε να επιτρέπει στη

17


συγκεκριμένη περίπτωση κατά την κοινή πείρα το συμπέρασμα ότι ο νομέας
έπαψε να έχει νομή.
Παύση της διάνοιας κυρίου
Απώλεια της νομής λόγω έκλειψης του πνευματικού στοιχείου επέρχεται όταν ο
νομέας έχοντας την απαιτούμενη πνευματική ωριμότητα αποφασίσει να μη
νέμεται πια το πράγμα και εκδηλώσει την απόφαση του αυτή σαφώς είτε άμεσα
με λόγια είτε έμμεσα με πράξεις (ΑΚ 981). Στην περίπτωση αυτήν υπάρχει
εγκατάλειψη της νομής η οποία για να επιφέρει το αποτέλεσμα της πρέπει να
συγκεντρώνει τις εξής προϋποθέσεις: (Α) να διαθέτει ο νομέας την αναγκαία
πνευματική ωριμότητα ώστε να μπορεί να αντιληφθεί τη σημασία της πράξης
του-δεν πρόκειται για δικαιοπραξία κατά την ορθότερη γνώμη και για αυτό δεν
απαιτείται και δικαιοπρακτική ικανότητα. (Β) η βούληση παραίτησης να
εξωτερικευτεί είτε ρητά είτε σιωπηρά. Δεν αρκεί να θέλει απλώς ο νομέας να
εγκαταλείψει τη νομή αλλά πρέπει να εκδηλώσει τη θέληση του αυτή. Η για
μακρό χρόνο παράλειψη ενέργειας πράξεων που αποδεικνύουν την άσκηση
φυσικής εξουσίας ή η απομάκρυνση από το πράγμα δεν σημαίνουν αναγκαία
παραίτηση από τη νομή, μπορούν όμως να θεωρηθούν ενδεχομένως σε
περίπτωση αμφισβήτησης, ότι τεκμηριώνουν σε συνδυασμό με άλλες περιστάσεις,
παραίτηση από τη νομή. (Γ) η δήλωση παραίτησης να είναι σπουδαία και
πραγματική, ιδίως να μην αντίκειται στην λοιπή συμπεριφορά του νομέα.
Απώλεια της νομής που ασκείται μέσω άλλου
Όταν η νομή ασκείται όχι αυτοπροσώπως από το νομέα αλλά μέσω άλλου (ΑΚ
980§1) δηλαδή διαμέσου ενός κατόχου, απώλεια αυτής χωρίς τη θέληση του νομέα
επέρχεται εάν ο κάτοχος είτε χάσει την φυσική εξουσία του πράγματος (1) είτε
εκδηλώσει τη θέληση να μην έχει πλέον το πράγμα για τον νομέα, οπότε γίνεται
λόγος για αντιποίηση της νομής (2).
Απώλεια της φυσικής εξουσίας από τον κάτοχο
Εάν ο κάτοχος χάσει κατά έναν οποιονδήποτε από τους τρόπους που εξετάσαμε
παραπάνω τη φυσική εξουσίαση του πράγματος επέρχεται και απώλεια της
νομής. Δεν υπάρχει πια φυσική εξουσία την οποία ο νομέας ασκεί μέσω του
κατόχου.
Αντιποίηση της νομής
Αντιποίηση της νομής υπάρχει όταν ο κάτοχος εξωτερικεύσει την θέληση του να
έχει εφεξής το πράγμα όχι για το νομέα αλλά για τον εαυτό του ή για κάποιον
τρίτο. Στην περίπτωση αυτή ο νομέας χάνει τη νομή του, στα μεν κινητά, αφότου
ο κάτοχος εκδηλώσει έμπρακτα την μεταστροφή της βούλησης του, στα δε
ακίνητα αφότου ο νομέας πληροφορηθεί με οποιονδήποτε τρόπο την αντιποίηση.
Αντιποίηση της νομής υπάρχει όχι μόνο όταν ο κάτοχος εξωτερικεύσει τη
βούληση του να είναι εφεξής αυτός νομέας αλλά και όταν (α) παραδίδει το
πράγμα σε άλλον, (β) παραμένει μεν κάτοχος, αναγνωρίζει όμως στο εξής άλλον
για νομέα. Αντίθετα, δεν αποτελεί αντιποίηση, (α) η άρνηση του κατόχου να
αποδώσει το πράγμα στο νομέα όταν δικαιολογείται από το νόμο π. χ όταν η
μίσθωση δεν έληξε, (β) η παραχώρηση της κατοχής του πράγματος από τον
κάτοχο σε άλλον δυνάμει έννομης σχέσης, εφόσον ο παραχωρήσας δεν
εμφανίζεται ως νομέας αλλά ως κάτοχος.

18


Προστασία της νομής
(α) προσβολή της νομής
Όταν η νομή προσβάλλεται ο νόμος θέτει στη διάθεση του νομέα αφενός την
αυτοδύναμη (ΑΚ 985-986) και αφετέρου την ένδικη (ΑΚ 987-992) προστασία.
Έννοια της προσβολής (ΑΚ 948§1)
Ο νόμος χαρακτηρίζει ως προσβολή κάθε αποβολή ή διατάραξη της νομής που
γίνεται παράνομα και χωρίς τη θέληση του νομέα (ΑΚ 948§1). Συνάγεται ότι
εννοιολογικά στοιχεία της προσβολής της νομής είναι (Α) αποβολή ή διατάραξη,
(Β) παράνομη, (Γ) χωρίς τη θέληση του νομέα. Η ζημία και η υπαιτιότητα έχουν
σημασία για τυχόν αξίωση του νομέα προς αποζημίωση (ΑΚ 914) όχι όμως για την
προστασία της νομής.
Αποβολή από τη νομή
Αποβολή είναι κάθε πράξη που συνεπάγεται για τον νομέα ολική ή μερική
απώλεια της νομής του. Αποτελεί καθολική προσβολή της νομής, αφού συνέπεια
αυτής είναι ότι ο νομέας στερείται πλήρως τη φυσική εξουσία του πράγματος.
Έτσι αποβολή συνιστά π. χ η κλοπή του κινητού, η επίμονη και αδικαιολόγητη
άρνηση του κατόχου να αποδώσει το πράγμα στο νομέα μετά τη λήξη της έννομης
σχέσης κ.α. Το πότε ο νομέας χάνει πλήρως τη φυσική εξουσία πάνω στο πράγμα
ή σε μέρος αυτού θα κριθεί με τις αντιλήψεις των συναλλαγών ενόψει και των
περιστάσεων της συγκεκριμένης περίπτωσης. Αποβολή υπάρχει και όταν το
πράγμα αφαιρείται από τα χέρια του κατόχου ή του βοηθού νομής, έστω και με
συγκατάθεση του τελευταίου, εφόσον η συγκατάθεση αυτή είναι παράνομη ή
υπερβαίνει τα όρια της εξουσίας του.
Διατάραξη της νομής
Διατάραξη είναι κάθε παρεμπόδιση ή παρακώλυση της φυσικής εξουσίας πάνω
στο πράγμα η οποία δεν φτάνει μέχρι την αποβολή. Αποτελεί μερική προσβολή
της νομής γιατί ο νομέας δεν στερείται πλήρως τη φυσική εξουσία αλλά
παρακωλύεται σε κάποια από τις εκδηλώσεις της. Η διατάραξη μπορεί να επέλθει
είτε με πράξη όταν αυτός που διαταράσσει ενεργεί πάνω στο πράγμα ή εμποδίζει
το νομέα από το να ενεργήσει πάνω στο πράγμα είτε με παράλειψη όταν ο
διαταράσσων παραλείπει κάτι που οφείλει να πράξει. Η απλή αμφισβήτηση της
νομής δεν αποτελεί διατάραξη-ο νομέας σε κάθε περίπτωση μπορεί να προβεί
στην άσκηση αναγνωριστικής αγωγής.
Παράνομη
Η αποβολή ή διατάραξη αποτελεί προσβολή της νομής από την οποία ο νομέας
μπορεί να προστατευθεί με βάση τις ΑΚ 985 επ., όταν είναι παράνομη. Όταν
δηλαδή γίνεται χωρίς δικαίωμα αυτού που ενεργεί ή με δικαίωμα το οποίο όμως
ασκείται καθ΄ υπέρβαση του περιεχομένου του. Το παράνομο της αποβολής ή
διατάραξης κρίνεται αντικειμενικά δηλαδή χωρίς να ερευνάται η ύπαρξη
πταίσματος ή κακής πίστης.
Χωρίς την θέληση του νομέα
Η παράνομη αποβολή ή διατάραξη αποτελεί προσβολή της νομής όταν γίνεται
χωρίς τη θέληση του νομέα. Εάν ο νομέας συναινεί σε αυτή η προσβολή μπορεί
μεν να είναι παράνομη αφού δεν στηρίζεται σε δικαίωμα, δεν επέρχεται όμως
χωρίς τη θέληση του νομέα και άρα δεν δικαιολογεί την προστασία της νομής.
Ορίζοντας ο νόμος για βούληση προφανώς δεν προϋποθέτει δικαιοπρακτική αλλά
ψυχολογικά ώριμη βούληση. Εάν η συναίνεση του νομέα έχει δοθεί από πριν

19


μπορεί παραταύτα η προσβολή της νομή που ακολουθεί να γίνεται χωρίς την
θέληση του εάν αυτός άλλαξε στο μεταξύ τη βούληση του.
Επιλήψιμη νομή (ΑΚ 984§2)
Εάν η προσβολή της νομής συνίσταται σε αποβολή του νομέα, η νομή (έστω μέρος
του πράγματος) που θεμελίωσε για τον εαυτό του ο προσβολέας είναι επιλήψιμη
νομή και ο ίδιος επιλήψιμος νομέας (ΑΚ 984§2). Το επιλήψιμο της νομής κρίνεται
επίσης αντικειμενικά, δηλαδή ανεξάρτητα από την ύπαρξη πταίσματος ή κακής
πίστης. Η νομή είναι επιλήψιμη ακόμη και εάν ο νομέας είναι καλόπιστος εφόσον
αυτός απέκτησε τη νομή χωρίς δικαίωμα και χωρίς τη θέληση του δικαιούχου. Ο
χαρακτηρισμός της νομής ως επιλήψιμης είναι σημαντικός αφενός γιατί κατά του
επιλήψιμου νομέα εγείρεται η αγωγή της αποβολής (ΑΚ 987) και αφετέρου γιατί
ο επιλήψιμος νομέας εάν σε περίπτωση αντεκβολής ή διατάραξης του εγείρει
κατά του αποβληθέντος νομέα ή των διαδόχων του μια από τις αγωγές περί
νομής, μπορεί να αποκρούσει με την ένσταση της επιλήψιμης νομής που
προβλέπουν οι ΑΚ 988,990. Η ενέργεια της επιλήψιμης νομής είναι σχετική: η νομή
θεωρείται επιλήψιμη μόνον έναντι αυτού που αποβλήθηκε παράνομα και χωρίς
τη θέληση του και των διαδόχων του (ΑΚ 985, 988,990), όχι έναντι τρίτων.
Ποιοι είναι επιλήψιμοι νομείς
Κατά την ΑΚ 984§2 επιλήψιμοι νομείς είναι (Α) αυτός που απέκτησε τη νομή
παράνομα και χωρίς τη θέληση του νομέα, (Β) ο κληρονόμος του προηγουμένου,
αδιάφορο εάν γνώριζε ή όχι για το ελάττωμα της νομής του κληρονομουμένου και
εα απέκτησε την νομή μετά το θάνατο του προσβολέα με σωματική κατάληψη του
πράγματος (ΑΚ 974) ή χωρίς αυτή (ΑΚ 983). (Γ) Ο ειδικός διάδοχος και γενικότερα
κάθε συνεχιστής της νομής του προσβολέα εφόσον κατά τον χρόνο της κτήσης
γνώριζε ότι η νομή του προκατόχου του ήταν επιλήψιμη.
Η αυτοδύναμη προστασία της νομής
Η αυτοδύναμη προστασία της νομής συνίσταται (Α) στο δικαίωμα του νομέα να
αποκρούσει με τη βία κάθε διατάραξη ή απειλούμενη αποβολή από τη νομή (ΑΚ
985§1 δικαίωμα υπεράσπισης) και (Β) στο δικαίωμα του νομέα να αναλάβει με τη
βία το πράγμα που αφαιρέθηκε παράνομα (ΑΚ 985§2-3 δικαίωμα
αποκατάστασης). Σκοπός του δικαιώματος υπεράσπισης είναι η διατήρηση της
νομής που υπήρχε κατά τον χρόνο της προσβολής ενώ σκοπός του δικαιώματος
αποκατάστασης είναι η αυτοδύναμη ανάκτηση της νομής που έχει αφαιρεθεί. Η
αναγνώριση στο νομέα των δικαιωμάτων αυτών σημαίνει ότι η χρήση βίας από
αυτόν, εφόσον γίνεται μέσα στα όρια του νόμου και με τις προϋποθέσεις αυτού,
δεν αποτελεί παράνομη πράξη. Άρα και δεν κολάζεται ποινικά όπως και δεν
γεννά υποχρέωση για αποζημίωση. Κατά την ΑΚ 985§4, τα δικαιώματα αυτά έχει
ο νομέας όχι μόνο κατά του ίδιου του προσβολέα αλλά και κατά των διαδόχων του
εφόσον μπορεί να αντιταχθεί σε αυτούς κατά την ΑΚ 984§2 το επιλήψιμο της
νομής. Εννοείται βέβαια ότι και σε αυτές τις περιπτώσεις η αυτοδύναμη
προστασία πρέπει να ασκείται μέσα στα στενά χρονικά περιθώρια που
προβλέπουν οι §§2-3 της ΑΚ 985. Την αυτοδύναμη προστασία απολαύει κάθε
νομέας ακόμη και ο επιλήψιμος γιατί ο σκοπός της αυτοδύναμης προστασίας είναι
η διατήρηση της εξωτερικής κατάστασης της νομής. Ως προς το ζήτημα εάν ο
επιλήψιμος νομέας (π. χ κλέφτης) έχει την αυτοδύναμη προστασία του τέως
νομέα (π. χ κυρίου του κλοπιμαίου) ή των διαδόχων του, πρέπει να διακρίνουμε:
(α) εάν ο τέως νομέας προσβάλει την επιλήψιμη νομή του σημερινού νομέα με

20


διατάραξη ή απειλή αποβολής συντρέχουν οι προϋποθέσεις της ΑΚ 985§1 και άρα
ο επιλήψιμος νομέας έχει το δικαίωμα υπεράσπισης. (Β) εάν ο τέως νομέας
επιχειρεί την ανάκτηση του πράγματος με τους όρους των ΑΚ 985 §§2-3 ή έστω της
ΑΚ 282 δεν αφαιρεί το πράγμα ‘’παράνομα’’ και συνεπώς ο επιλήψιμος νομέας εν
έχει εναντίον του το δικαίωμα αποκατάστασης. (Γ) εάν όμως ο τέως νομέας
επιχειρήσει την ανάκτηση του πράγματος χωρίς να συντρέχουν οι προϋποθέσεις
των ΑΚ 985§§2-3 ή 282, η συμπεριφορά αυτή είναι ‘’παράνομη’’ και ο επιλήψιμος
νομέας έχει εναντίον του δικαίωμα αποκατάστασης. Την αυτοδύναμη προστασία
έχει παράλληλα με το νομέα και ο βοηθός νομής (ΑΚ 986). Η κρατούσα γνώμη
ερμηνεύει τον όρο ‘’νομέας’’ στην ΑΚ 985 στενά, καταλήγοντας έτσι στο
συμπέρασμα ότι την προστασία αυτή δεν απολαύει ο κάτοχος. Τελολογικά
επιβάλλεται εντούτοις να ερμηνευθεί διασταλτικά ο όρος ‘’νομέας’’ ώστε να
περιλάβει κάθε πρόσωπο που εξουσιάζει φυσικά το πράγμα άρα και τον κάτοχο.
Την αυτοδύναμη προστασία έχουν επίσης ο νόμιμος αντιπρόσωπος του νομέα και
ο κατέχων το πράγμα δυνάμει του λειτουργήματος του.
Η υπεράσπιση της νομής (ΑΚ 985§1)
Μοναδική προϋπόθεση του δικαιώματος υπεράσπισης είναι η ύπαρξη
αντικειμενικής διατάραξης ή απειλούμενης αποβολής από τη νομή. Συνεπώς
είναι αδιάφορο εάν η προσβολή οφείλεται σε ανθρώπινη ενέργεια ή σε τυχαίο
γεγονός, ή εάν ο προσβολέας ενήργησε με δόλο ή από πλάνη ή με καλή πίστη.
Η αποκατάσταση της νομής (ΑΚ 985§§2-3)
Ο νομέας του κινητού ή ακινήτου δικαιούται εφόσον συντρέχουν οι προϋποθέσεις
των ΑΚ 985§§2-3 να αναλάβει με τη βία τη νομή που του αφαίρεσαν παράνομα. Ο
τρόπος άσκησης του δικαιώματος αποκατάστασης διαφέρει ανάλογα εάν
πρόκειται για κινητό ή ακίνητο, (Α) στα κινητά η αποκατάσταση συνίσταται στην
αφαίρεση του πράγματος ‘’με τη βία από τον δράση που συλλαμβάνεται ή
καταδιώκεται επ’ αυτοφώρω’’. (Β) στα ακίνητα η αποκατάσταση συνίσταται στην
ανάκτηση της νομής με οποιονδήποτε τρόπο. Η αποκατάσταση για να είναι
θεμιτή πρέπει να επιχειρηθεί μέσα σε περιορισμένο χρονικό διάστημα από την
αφαίρεση της νομής: (Α) προκειμένου για κινητά, εφόσον συντρέχουν οι
προϋποθέσεις της αυτόφωρης πράξης, κατά την αφαίρεση του πράγματος ή
αμέσως μετά από αυτή, εφόσον ο προσβολέας καταδιώκεται ένεκα της αφαίρεσης,
(Β) προκειμένου για ακίνητα, αμέσως μετά την αποβολή που σημαίνει μέσα στο
αντικειμενικά αναγκαίο χρονικό διάστημα.
Η ένδικη προστασία της νομής
(α) η αγωγή της αποβολής
Είναι η αγωγή με την οποία αυτός που αποβλήθηκε από την νομή παράνομα, και
χωρίς τη θέληση του ζητεί από τον επιλήψιμο νομέα την απόδοση του πράγματος.
Από την ΑΚ 987 προκύπτει ότι προϋποθέσεις της αγωγής αυτής είναι: (Α) αποβολή
δηλαδή πλήρης αποστέρηση από το νομέα της δυνατότητας να ασκεί τη φυσική
εξουσία πάνω στο πράγμα (ολόκληρο ή μέρους του). Η αποβολή μπορεί να επήλθε
συνέπεια αφαίρεσης του κινητού (π. χ κλοπής του πίνακα), κατάληψης του
ακινήτου (π. χ καταπάτησης ξένου οικοπέδου), αδικαιολόγητης άρνησης
απόδοσης του πράγματος κλπ. (Β) Ο εναγόμενος να έχει επιλήψιμη νομή, δηλαδή
να είναι είτε ο ίδιος ο προσβολέας είτε ένα από τα πρόσωπα στα οποία
αντιτάσσεται το επιλήψιμο της νομής κατά την ΑΚ 984§2.

21


(β) ενάγων
Την αγωγή μπορεί να εγείρει ο νομέας που αποβλήθηκε δηλαδή εκείνος που ήταν
νομέας κατά τον χρόνο της αποβολής και εις βάρος του οποίου έγινε αυτή, ο
καθολικός διάδοχος του καθώς και ο ειδικός διάδοχος, εφόσον εκχωρήθηκε σε
αυτόν η αγωγή. Εάν ο νομέας ασκούσε τη νομή ‘’μέσω άλλου’’ δηλαδή διαμέσου
κατόχου και η αποβολή έγινε στο πρόσωπο του τελευταίου (μισθωτή
θεματοφύλακα κλπ) την αγωγή μπορεί να εγείρει τόσο ο νομέας (ΑΚ 987) όσο και
ο κάτοχος (ΑΚ 997). Αντίθετα, ενάγων δεν μπορεί να είναι ο βοηθός νομής γιατί
αυτός έχει μόνο την αυτοδύναμη προστασία (ΑΚ 986). Ο ενάγων δεν απαιτείται
να είναι καλής πίστης, ενώ αδιάφορος είναι ο τρόπος κτήσης της νομής με την
επιφύλαξη της ΑΚ 988 (εάν είχε αποκτήσει τη νομή επιλήψιμα). Γενικά την αγωγή
αυτή μπορεί να ασκήσει κάθε πρόσωπο που είχε τη νομή κατά τον χρόνο της
αποβολής και την έχασε παράνομα.
(γ) εναγόμενος
Μπορεί να είναι αυτός που αφαίρεσε τη νομή παράνομα και χωρίς τη θέληση του
νομέα, οι κληρονόμοι του και γενικότερα οι καθολικοί του διάδοχοι καθώς και
κάθε συνεχιστής της επιλήψιμης νομής εφόσον κατά τον χρόνο της κτήσης
γνώριζε το ελάττωμα της νομής του προκατόχου του (ΑΚ 984§2). Εάν αυτός που
αφαίρεσε το πράγμα έπαψε να είναι νομέας ή κάτοχος δεν μπορεί μεν να εγερθεί
αγωγή αποβολής εναντίον του είναι όμως δυνατή η έγερση αγωγής αποζημίωσης
εφόσον συντρέχουν οι προϋποθέσεις της ΑΚ 914.
(δ) αίτημα
Το αίτημα της αγωγής αποβολής είναι η απόδοση της νομής του πράγματος (ΑΚ
987). Εάν ο ενάγων ζητεί με το ίδιο δικόγραφο και αποζημίωση κατά τις διατάξεις
των αδικοπραξιών πρόκειται για αντικειμενική σώρευση αγωγών (ΚΠολΔ218§1).
Η αγωγή της διατάραξης
Είναι η αγωγή με την οποία ο νομέας προστατεύεται εναντίον παρενοχλήσεων
στην άσκηση της φυσικής εξουσίας του, οι οποίες δεν φτάνουν όμως μέχρι την
αποβολή από τη νομή. Από την ΑΚ 989 προκύπτει ότι προϋποθέσεις της αγωγής
είναι η (Α) διατάραξη με την έννοια που εκθέσαμε παραπάνω-η διατάραξη πρέπει
να έχει κάποια διάρκεια είτε να περικλείει τον κίνδυνο της επανάληψης. Στις
περιπτώσεις όπου δεν χωρεί αγωγή της διατάραξης λόγω του παροδικού
χαρακτήρα της προσβολής ο νομέας μπορεί να προστατευθεί αυτοδύναμα κατά
την ΑΚ 985.
(Α)ενάγων
Την αγωγή μπορεί να εγείρει ο νομέας του οποίου διαταράχθηκε παράνομα η
νομή, εφόσον είχε τη νομή κατά τον χρόνο της διατάραξης και εξακολουθεί να
την έχει κατά την έγερση της αγωγής. Επίσης ενάγων μπορεί να είναι ο
κληρονόμος του διαταραχθέντος καθώς και ο ονόματι του νομέα κάτοχος (π. χ
μισθωτής), εφόσον η διατάραξη προέρχεται από τρίτον (ΑΚ 997). Εάν ο θάνατος
του νομέα επήλθε μετά τη διατάραξη και πριν ασκήσει αυτός ( ο νομέας ) την
αγωγή, οι καθολικοί διάδοχοι του μπορούν να ασκήσουν την αγωγή εφόσον η
διατάραξη συνεχίζεται κατά τον χρόνο της επαγωγής της κληρονομίας ή
κληροδοσίας. Ο ειδικός διάδοχος του νομέα έχει την αγωγή διατάραξης εφόσον η
διατάραξη συνεχίζεται μετά τη διαδοχή.

22


(Β) εναγόμενος
Είναι αυτός που διαταράσσει , αδιάφορο εάν είναι τρίτος, ο κάτοχος, ή ο βοηθός
νομής.
(Γ) αίτημα
Με την αγωγή ο ενάγων ζητεί να καταδικαστεί ο εναγόμενος αφενός να πάψει
κάθε παρούσα προσβολή και αφετέρου να παραλείψει κάθε διατάραξη στο
μέλλον. Εάν η πράξη της διαταραχής είναι συνεχής ή αποτελείται από περιοδικά
επαναλαμβανόμενες ενέργειες, στην αγωγή αρμόζουν και τα δύο αιτήματα. Εάν
όμως είναι παροδική και υπάρχει κίνδυνος επανάληψης, αρμόζει μόνο το δεύτερο
αίτημα (παράλειψη προσβολής στο μέλλον).
Άμυνα του εναγομένου
Ο εναγόμενος μπορεί σύμφωνα με τους κανόνες της δικονομίας για υπεράσπιση
του κατά της αγωγής περί αποβολής ή διατάραξης είτε να αρνηθεί τους
πραγματικούς ισχυρισμούς που αποτελούν την ιστορική βάση της αγωγής είτε να
προβάλει ενστάσεις. Από τις ενστάσεις που μπορεί να προτείνει ο εναγόμενος ο
νόμος ρυθμίζει ειδικότερα την ένσταση της επιλήψιμης νομής (ΑΚ 988,990), την
ένσταση δικού του δικαιώματος (ΑΚ 991) και την ένσταση παραγραφής (ΑΚ 992).
Η προστασία της νομής με άλλους τρόπους
Ως άλλους τρόπους προστασίας της νομής μπορούμε να μνημονεύσουμε: (α) την
αξίωση για το κινητό που περιήλθε σε ξένο ακίνητο (ΑΚ 995), (β) την αξίωση του
αδικαιολόγητου πλουτισμού (ΑΚ 904), (γ) την αξίωση αποζημίωσης λόγω
αδικοπραξίας (ΑΚ 914), (δ) την αναγνωριστική αγωγή, (ε) την αίτηση λήψης
ασφαλιστικών μέτρων, (στ) την ανακοπή κατά αναγκαστικής εκτέλεσης, (ζ) την
προστασία της νομής του Δημοσίου.
(α) κινητό που περιήλθε σε ξένο ακίνητο (ΑΚ 995)
Μικρή πρακτική σπουδαιότητα έχει η ΑΚ 995 κατά την οποία εάν κινητό εκφύγει
από την εξουσία του νομέα και περιέλθει σε ξένο ακίνητο, ο νομέας του ακίνητου
υποχρεούται να επιτρέψει την αναζήτηση και ανάληψη του κινητού, έναντι
αποζημίωσης για τη ζημία που τυχόν θα υποστεί από την αναζήτηση,
προϋποθέσεις: (α) το κινητό να ξέφυγε από την εξουσία του νομέα και να
περιήλθε σε ξένο ακίνητο. Αδιάφορο είναι εάν αυτό οφείλεται σε συμπεριφορά
(υπαίτια ή μη) του νομέα, σε τυχαίο γεγονός ή σε ενέργεια του κινητού (π.χ ζώο).
(β) ο νομέας του ακινήτου να μην απέκτησε τη νομή του κινητού γιατί τότε
υπάρχει αποβολή από τη νομή και μπορεί πια να εγερθεί η αγωγή της ΑΚ 987.
Περιεχόμενο της αξίωσης: εφόσον συντρέχουν οι παραπάνω προϋποθέσεις, ο
νομέας του ακινήτου υποχρεούται να επιστρέψει την αναζήτηση και ανάληψη του
κινητού.
(β) Αξίωση αδικαιολόγητου πλουτισμού
Η νομή καθώς και η κατοχή είναι περιουσιακό στοιχείο αφού προσπορίζει
ωφέλεια στον νομέα. Η περιουσιακή αυτή η υπόσταση της νομής έχει ανάμεσα σε
άλλα ως συνέπεια ότι εάν η κτήση της γίνει χωρίς νόμιμη αιτία από την περιουσία
άλλου ο αποκτών υπόκειται στην αξίωση αδικαιολόγητου πλουτισμού (ΑΚ 904)
(απαίτηση νομής). Περιεχόμενο της αξίωσης αυτής του αδικαιολόγητου
πλουτισμού είναι να αποδοθεί η νομή ή η κατοχή του πράγματος ή το
αντάλλαγμα που λήφθηκε για το πράγμα, οι καρποί που συλλέχθηκαν καθώς και
καθετί που απέκτησε ο εναγόμενος από το πράγμα, εφόσον είναι πλουσιότερος
κατά τον χρόνο επίδοσης της αγωγής (ΑΚ 909). Αδιάφορο είναι εάν η κτήση της

23


νομής επήλθε με ή χωρίς τη βούληση αυτού που την έχασε με ή χωρίς ενέργεια
αυτού που την απέκτησε. Προϋπόθεση είναι ο εναγόμενος να απέκτησε τη νομή
από τη περιουσία άλλου χωρίς νόμιμη αιτία.
(γ) αξίωση αποζημίωσης
Σε περίπτωση αφαίρεσης ή βλάβης πράγματος με αδικοπραξία, δηλαδή είτε
παράνομα και υπαίτια (ΑΚ 914) είτε με πρόθεση και κατά τρόπο ανήθικο (ΑΚ 919),
ο νομέας που προσβλήθηκε (ή και ο κάτοχος) προστατεύεται και με την αξίωση
αποζημίωσης.
Προστασία της οιονεί νομής, νομής μέρους πράγματος και συννομής
(α) προστασία οιονεί νομής (ΑΚ 996)
Η οιονεί νομή προστατεύεται σε περίπτωση προσβολής της όπως και η καθολική
νομή, αδιάφορο εάν στηρίζεται πράγματι σε δικαίωμα δουλείας ή ενεχύρου και
αδιάφορο εάν η προσβολή προέρχεται από τον καθολικό νομέα ή από τρίτον. Έτσι
π. χ ο δικαιούχος δουλείας διόδου μέσα από γειτονικό ακίνητο, εάν αποβληθεί ή
παρακωλυθεί στην άσκηση της δουλείας είτε από τον νομέα του δουλεύοντος
ακινήτου είτε από τρίτον, έχει στη διάθεση του: (1) την αυτοδύναμη προστασία με
τους όρους της ΑΚ 985. Η διάταξη αναφέρει μεν μόνο τις αγωγές της νομής, το
νόημα της όμως δεν είναι να αποκλείσει την αυτοδύναμη προστασία, απλώς
σκοπός της είναι να άρει τις αμφιβολίες που υπήρχαν στο προϊσχύσαν δίκαιο, για
το εάν ο οιονεί νομέας έχει τα ένδικα βοηθήματα προστασίας της νομής. (2) την
ένδικη προστασία και μάλιστα όχι μόνο τις αγωγές της νομής αλλά και την
προστασία με τους άλλους τρόπους. Εάν η προσβολή συνίσταται σε διατάραξη,
εναγόμενος με την αγωγή διατάραξης είναι ο διαταράσσων, εάν συνίσταται σε
αποβολή, εναγόμενος με την αγωγή περί αποβολής είναι ο οποιοσδήποτε νέμεται
επιλήψιμα έναντι του οιονεί νομέα (ΑΚ 984§2).
(β) προστασία νομής μέρους πράγματος (ΑΚ 993)
Ο νομέας μέρους πράγματος προστατεύεται όπως και ο καθεαυτό νομέας.
Αδιάφορο είναι εάν η προσβολή προέρχεται από το νομέα του όλου πράγματος
από άλλον νομέα μέρους πράγματος ή από τρίτον.
(γ) προστασία συννομής (ΑΚ 994)
(1) προστασία κατά τρίτων
Εάν η συννομή προσβάλλεται με αποβολή ή διατάραξη από κάποιον τρίτο, ο
συννομέας προστατεύεται ακριβώς όπως και ο νομέας, δηλαδή αυτοδύναμα με τις
αγωγές της νομής, ασφαλιστικά μέτρα κλπ.
(2)προστασία κατά συννομέων (ΑΚ 994)
Όταν τον συννομέα προσβάλει κάποιος από τους άλλους συννομείς, τότε δεν
παρέχεται η προστασία από τη νομή εφόσον πρόκειται για τα όρια της χρήστης
του πράγματος που αρμόζει στον καθένα. Εάν μεν η προσβολή συνίσταται σε
ολική ή μερική αποβολή αυτός που προσβλήθηκε έχει κατά του συννομέα που τον
προσέβαλε το δικαίωμα αποκατάστασης ή αυτοδικίας και την αγωγή της
αποβολής. Εάν όμως η προσβολή συνίσταται απλώς σε διατάραξη τότε ο νόμος
αποκλείει την προστασία της νομής (αυτοδύναμη και ένδικη) και αφήνει να
επιλυθεί η διαφορά με βάση την εσωτερική σχέση μεταξύ των συννομέων. Η
εσωτερική αυτή σχέση μπορεί να πηγάζει από σύμβαση μεταξύ των συννομέων
είτε απευθείας από το νόμο. Στη δεύτερη περίπτωση ο τρόπος διοίκησης και
χρησιμοποίησης του κοινού πράγματος καθορίζεται στις διατάξεις για την

24


κοινωνία (ΑΚ 788-790), αφού από μόνη την ύπαρξη της συννομής δημιουργείται
μεταξύ των συννομέων η ενοχική σχέση της κοινωνίας (ΑΚ 785).
Η προστασία του κατόχου και η προστασία του νομέα κατά του κατόχου
(α) η προστασία του κατόχου (ΑΚ 997)
Η ΑΚ 997 επεκτείνει την προστασία του κατόχου κατά τρίτων, σε κάθε περίπτωση
που η κατοχή αποκτήθηκε νόμιμα δυνάμει παραχώρησης από το νομέα. Όταν η
νομή προσβάλλεται από τρίτους, παράλληλα με τον νομέα έχει τις αγωγές της
νομής και εκείνος που απέκτησε την κατοχή του πράγματος από το νομέα ως
μισθωτής ή θεματοφύλακας ή με άλλη παρόμοια σχέση (ΑΚ 997).
(β) προϋποθέσεις προστασίας
(1) ο κάτοχος να έλαβε την κατοχή από τον νομέα-ο νομέας να παρέδωσε την
κατοχή με τη βούληση του στον σημερινό κάτοχο ή σε δικαιοπάροχο του κατόχου,
επομένως το πράγμα να μην ξέφυγε από τα χέρια του νομέα χωρίς τη θέληση του.
(2) ο κάτοχος να έλαβε την κατοχή από το νομέα δυνάμει ορισμένης μεταξύ τους
ενοχικής σχέσης. (3) η προσβολή να προέρχεται από τρίτον-μόνο κατά τρίτων έχει
ο κάτοχος τις αγωγές της νομής όχι κατά του νομέα από τον οποίο έλαβε ή έλκει
την κατοχή. Κατά του νομέα έχει όσα δικαιώματα παρέχονται από την έννομη
σχέση που τους συνδέει.
Έκταση προστασίας
Εφόσον συντρέχουν οι παραπάνω προϋποθέσεις, ο κάτοχος έχει κατά του τρίτου
προσβολέα τις αγωγές της νομής. Ο κάτοχος έχει και κατά τρίτων και την
αυτοδύναμη προστασία της ΑΚ 985.
Προστασία του νομέα κατά του κατόχου (ΑΚ 998)
Σύμφωνα με τη διάταξη αυτή, εφόσον η νομή προσβάλλεται από τον κάτοχο, ο
νομέας έχει εναντίον του τις αγωγές της νομής. Τούτο σημαίνει ότι: (Α) όχι κάθε
συμπεριφορά του κατόχου αλλά μόνο εκείνη που συνιστά προσβολή της νομής με
την έννοια της ΑΚ 984, αντιμετωπίζεται με τις αγωγές της νομής. (Β) όχι και την
αυτοδύναμη αλλά μόνο την ένδικη προστασία έχει ο νομέας κατά του κατόχου.
Προϋποθέσεις εφαρμογής της διάταξης είναι: (1) ο κάτοχος να έλαβε την κατοχή
από το νομέα δυνάμει ορισμένης ενοχικής σχέσης-εάν ο προσβολέας δεν είναι
κάτοχος με την έννοια αυτή δεν είναι δηλαδή ο προστατευόμενος κάτοχος της ΑΚ
997, ο νομέας προστατεύεται εναντίον του όπως κατά οποιουδήποτε τρίτου γιατί
είναι ακριβώς τρίτος και δεν συντρέχει περίπτωση εφαρμογής της ΑΚ 998. (2) ο
κάτοχος να προσέβαλε τη νομή κατά την έννοια της ΑΚ 984, δηλαδή με αποβολή
ή διατάραξη παράνομα και χωρίς την θέληση του νομέα. Αποβολή υπάρχει όταν
ο κάτοχος αντιποιείται τη νομή, αρνούμενος μετά τη λήξη της ενοχικής σχέσης να
αποδώσει το πράγμα με τον ισχυρισμό ότι αυτός είναι νομέας. Αντίθετα δεν
υπάρχει αντιποίηση και άρα αποβολή όταν π. χ ο μισθωτής αρνείται να
παραδώσει το μισθίο ισχυριζόμενος ότι η μίσθωση δεν έληξε ακόμη. Διατάραξη
υπάρχει, όταν ο κάτοχος ενεργεί πράξεις πάνω στο πράγμα υπερβαίνοντας τα
όρια που του τάσσονται από την ενοχική σχέση ή από το νόμο. Εφόσον
συντρέχουν οι παραπάνω προϋποθέσεις, ο νομέας έχει κατά του κατόχου τις
αγωγές της νομής αλλά όχι όμως την αυτοδύναμη προστασία της ΑΚ 985.

25


Προστασία των μερών στην περίπτωση κλιμακωτής κατοχής
(α) έννοια κλιμακωτής κατοχής
Είναι δυνατή η κλιμάκωση της κατοχής μεταξύ περισσότερων προσώπων, από τα
οποία καθένα έχει κατοχή διαφορετικής βαθμίδας-π.χ ο Β ο οποίος έχει αγοράσει
ένα μηχάνημα με δόσεις και με επιφύλαξη κυριότητας από τον πωλητή Α,
εκμίσθωσε το πράγμα στον Γ και αυτός στη συνέχεια το χρησιδάνεισε για λίγο
καιρό στον φίλο του Δ. (η συνηθέστερη περίπτωση κλιμακωτής παροχής είναι η
υπομίσθωση).
(β) προστασία
Η προστασία του άμεσου και έμμεσου κατόχου στην περίπτωση κλιμακωτής
παροχής παρουσιάζει δυσκολίες για τον λόγο ότι ο νομοθέτης δεν την προέβλεψε
ρητά και δεν τη ρύθμισε. Ας πάρουμε ως αφετηρία μια απλή περίπτωση
κλιμακωτής κατοχής: Ο Α εκμίσθωσε το ακίνητο του στον Β και ο Β το
υπεκμίσθωσε στον Γ. Η λύση στο ζήτημα της προστασίας των μερών της
κλιμακωτής κατοχής μπορεί να βρεθεί με τελολογική ερμηνεία των διατάξεων για
τη νομή. Στην πρώτη περίπτωση κάτοχοι είναι τόσο ο υπομισθωτής (άμεσος
κάτοχος) όσο και ο υπεκμισθωτής (έμμεσος κάτοχος). Στη δεύτερη περίπτωση ο
μισθωτής υπεκμισθώνοντας το πράγμα αφενός παραβιάζει τις υποχρεώσεις του
από τη μίσθωση και αφετέρου ενδέχεται ανάλογα με τις περιστάσεις της
συγκεκριμένης περίπτωσης να αντιποιείται νομή οπότε γίνεται αυτός νομέας και
ο υπομισθωτής κάτοχος. Συνεπώς και στις 2 περιπτώσεις ο υπομισθωτής και ο
υπεκμισθωτής έχουν έναντι τρίτων τις αγωγές της νομής. Με βάση την
παραπάνω διασταλτική ερμηνεία των ΑΚ 997-998, η προστασία των μερών της
κλιμακωτής κατοχής διαμορφώνεται ειδικότερα ως εξής: (α) ο άμεσος κάτοχος
(υπομισθωτής) προστατεύεται: (Α) κατά τρίτων με την αυτοδύναμη και την ένδικη
προστασία της νομής (ΑΚ 997,985), (Β) κατά του έμμεσου κατόχου από τον οποίο
έλαβε την κατοχή (υπεκμισθωτή), με τις αξιώσεις από τη μεταξύ τους ενοχική
σχέση (ΑΚ 997), (γ) κατά του νομέα (εκμισθωτή) και του υπεκμισθωτή στη δε μη
επιτρεπτή υπομίσθωση με τις αγωγές της νομής. Εάν όμως η υπομίσθωση δεν
ήταν επιτρεπτή και ο υπομισθωτής το γνώριζε τότε ο εκμισθωτής έχει κατά της
τυχόν αγωγής του υπομισθωτή τις ενστάσεις ΑΚ 988,990. (Β) Ο έμμεσος κάτοχος
(υπεκμισθωτής) προστατεύεται: (α) κατά τρίτων με την αυτοδύναμη και την
ένδικη προστασία, (β) κατά του άμεσου κατόχου (υπομίσθωτη) με τις αγωγές της
νομής ή τις αξιώσεις από την ενοχική σχέση που τους συνδέει (ΑΚ 998), (γ) κατά
του νομέα (εκμισθωτή) με τις αξιώσεις από τη μεταξύ τους ενοχική σχέση (ΑΚ
997). Ο νομέας (εκμισθωτής) προστατεύεται: (α) κατά τρίτων με την αυτοδύναμη
και την ένδικη προστασία της νομής (ΑΚ 985,987,989), (β) κατά του άμεσου
κατόχου υπομισθωτή: εάν η υπομίσθωση ήταν επιτρεπτή, με τις αγωγές της
νομής (ΑΚ 998), ο υπομισθωτής μπορεί να αποκρούσει όμως την αγωγή με τον
ισχυρισμό ότι η υπομίσθωση μόνη αφού ήταν επιτρεπτή δεν συνιστά παράνομη
προσβολή της νομής, εάν η υπομίσθωση δεν ήταν επιτρεπτή τότε ο υπομισθωτής
υπόκειται στην αγωγή της αποβολής υπό την προϋπόθεση της ΑΚ 984§2, δηλαδή
ότι γνώριζε το μη επιτρεπτό (της υπομίσθωσης), (γ) κατά του έμμεσου μετόχου
(υπεκμισθωτή) με τις αγωγές της νομής και τις αξιώσεις από τη μεταξύ τους
ενοχική σχέση.

26


Η κυριότητα
(α) έννοια – ορισμός
Ο ΑΚ δεν δίνει απευθείας ορισμό της κυριότητας-από τον συνδυασμό όμως των
ΑΚ 973 & 1000, συνάγεται ότι κυριότητα είναι η αναγνωριζόμενη από το νόμο
άμεση απόλυτη και καθολική εξουσία πάνω στο πράγμα.
Εννοιολογικά στοιχεία
(α) η καθολικότητα
Η ειδοποιός διαφορά της κυριότητας απέναντι στα υπόλοιπα εμπράγματα
δικαιώματα είναι το στοιχείο της καθολικότητας, το περιεχόμενο της κυριότητας
δεν εξαντλείται σε συγκεκριμένες εξουσίες αλλά συνίσταται στην ενιαία γενική
και αφηρημένη εξουσία για κάθε δυνατή ενέργεια πάνω στο πράγμα.
(β) συνέπειες καθολικότητας
Από την αρχή της καθολικότητας απορρέουν 2 θεμελιώδεις αρχές: (α) η αρχή
ουδενί δουλεύει το ίδιον: εφόσον περιεχόμενο της κυριότητας είναι γενική και
αφηρημένη εξουσία για κάθε νοητή ενέργεια πάνω στο πράγμα, δεν είναι δυνατή
η ύπαρξη περιορισμένου εμπράγματου δικαιώματος του κυρίου πάνω στο ίδιο
πράγμα. Για παράδειγμα ο κύριος δεν μπορεί να έχει ταυτόχρονα και επικαρπία
πάνω στο πράγμα, αφού η εξουσία χρήσης και κάρπωσης αποτελεί σύμφωνα με
το νόμο το περιεχόμενο της επικαρπίας, δηλαδή περιλαμβάνεται ήδη στο
περιεχόμενο της κυριότητας (ΑΚ 1142). (β) η αρχή της ελαστικότητας: με σύσταση
περιορισμένου εμπράγματου δικαιώματος (π. χ επικαρπίας) η κυριότητα πάνω
στο πράγμα βαρύνεται ή περισφίγγεται με την έννοια ότι ως προς τις εξουσίες
που αποτελούν το περιεχόμενο του περιορισμένου δικαιώματος η άσκηση της
κυριότητας περιορίζεται. Όσες όμως και εάν είναι οι εξουσίες που απορρέουν από
το περιορισμένο εμπράγματο δικαίωμα η κυριότητα δεν μεταβάλλει φύση και
χαρακτήρα, αλλά εξακολουθεί να αναφέρεται σε κάθε νοητή εξουσία πάνω στο
πράγμα. Η σύσταση του δικαιώματος δεν αλλάζει την ουσία της κυριότητας αλλά
απλώς περιορίζει την άσκηση της. Για αυτό μόλις εκλείψει το περιορισμένο
δικαίωμα, η κυριότητα καταλαμβάνει και πάλι το πράγμα ως προς όλες τις
αναφορές ή χρησιμότητες του.
Κυριότητα και νομή
Κυριότητα είναι η έννομη εξουσία στο πράγμα, νομή είναι η φυσική εξουσίαση
του πράγματος, ανεξάρτητα εάν γίνεται δυνάμει δικαιώματος. Κυριότητα
υπάρχει μόνο εάν επήλθε έγκυρη κτήση αυτής με έναν από τους τρόπους που
αναγνωρίζει ο νόμος. Αντίθετα νομή υπάρχει αμέσως μόλις αποκτηθεί η φυσική
εξουσία πάνω στο πράγμα, ανεξάρτητα από το εάν η κτήση αυτή επιδοκιμάζεται
από το δίκαιο ή όχι. Συνήθως η έννομη και η φυσική εξουσία συμπίπτουν, δηλαδή
ο κύριος είναι και νομέας του πράγματος. Κάθε ενέργεια του κυρίου πάνω στο
πράγμα αποτελεί άσκηση τόσο της κυριότητας όσο και της νομής, κάθε επέμβαση
τρίτου στο πράγμα χωρίς δικαίωμα συνιστά προσβολή τόσο της κυριότητας όσο
και της νομής. Μερικές φορές όμως η φυσιολογική αυτή ενότητα μεταξύ
κυριότητας και νομής διασπάται και η υλική εξουσίαση του πράγματος,
χωρισμένη από το δικαίωμα της κυριότητας, περιέρχεται στο νομέα , ενώ η
κυριότητα, στερημένη από τη φυσική εξουσίαση του πράγματος, παραμένει στον
κύριο με τη μορφή της δυνατότητας της έγερσης διεκδικητικής αγωγής για την
ανάκτηση της νομής (ΑΚ 1094).

27


Περιεχόμενο της κυριότητας
(α) θετικό και αρνητικό στοιχείο
Κατά την ΑΚ 1000, ο κύριος του πράγματος μπορεί εφόσον δεν προσκρούει στο
νόμο ή σε δικαιώματα τρίτων, να το διαθέτει κατ’ αρέκσειαν και να αποκλείει
κάθε ενέργεια άλλου πάνω σε αυτό. Συνάγουμε ότι το περιεχόμενο της
κυριότητας έχει μια θετική πλευρά (άμεση και καθολική εξουσία) και αρνητική (η
απόλυτη εξουσία), όπου και οι 2 βρίσκουν τα όρια τους στον νόμο και στα
δικαιώματα τρίτων.
(α)θετικό στοιχείο
Το θετικό στοιχείο της κυριότητας συνίσταται στην εξουσία κυρίου: (α) να
επιχειρεί οποιαδήποτε υλική ενέργεια πάνω στο πράγμα, (β) να προβαίνει με
νομικές πράξεις στη διάθεση του δικαιώματος του. Η πρώτη εξουσία αφορά το
ενσώματο αντικείμενο της κυριότητας (εξουσία διάθεσης του πράγματος), η
δεύτερη αφορά την κυριότητα ως δικαίωμα (εξουσία διάθεσης του δικαιώματος).
(β) το αρνητικό στοιχείο
Το αρνητικό στοιχείο εκδηλώνεται με την απόλυτη προστασία του κυρίου, δηλαδή
η εξουσία του κυρίου να αποκρούσει κάθε τρίτον που επεμβαίνει στο πράγμα.
Στην πράξη αυτή η εξουσία εξασφαλίζει στον κύριο την άσκηση όλων των
ένδικων βοηθημάτων που προσφέρει ο νόμος προς προστασία της κυριότητας (π.
χ αρνητική αγωγή, διεκδικητική αγωγή). Προϋπόθεση της άσκησης της αρνητικής
εξουσίας του κυρίου είναι η ύπαρξη ‘’ενέργειας’’ δηλαδή επέμβασης τρίτου στο
ενσώματο αντικείμενο της κυριότητας.
Όρια του περιεχομένου
Ο κύριος μεν έχει άμεση απόλυτη και καθολική εξουσία στο πράγμα, η άσκηση
της όμως δεν είναι απεριόριστη. (ΑΚ 1000).
(Α) Ο νόμος
Ως νόμος νοείται στην ΑΚ 1000 οποιοσδήποτε κανόνας ιδιωτικού ή δημοσίου
δικαίου, που δεσμεύει ή περιορίζει την εξουσία του κυρίου πάνω στο πράγμα.
(Β) τα δικαιώματα τρίτων
Ως δικαιώματα τρίτων εννοούνται στην ΑΚ 1000 κατά πρώτον και κύριο λόγο τα
περιορισμένα εμπράγματα δικαιώματα δηλαδή οι δουλείες το ενέχυρο και η
υποθήκη. Αφού δεχόμαστε ότι ως θετικό περιεχόμενο της κυριότητας εννοείται
στην ΑΚ 1000 κατ’ ακρίβειαν η εξουσία διάθεσης του πράγματος, ως δικαιώματα
τρίτων, με την έννοια της διάταξης αυτής θα έπρεπε να θεωρηθούν μόνο εκείνα
τα περιορισμένα εμπράγματα δικαιώματα που παρέχουν άμεση εξουσία πάνω
στο πράγμα καθ’ ορισμένη αναφορά, δηλαδή οι δουλείες και το ενέχυρο που
συνίσταται κατ’ ΑΚ 211. Μόνο τα δικαιώματα αυτά περιορίζουν την άμεση
εξουσία του κυρίου πάνω στο πράγμα. Τα ενοχικά δικαιώματα και όταν ακόμη
αναφέρονται σε πράγμα δεν επηρεάζουν καθόλου την κυριότητα. Αυτά δεν
παρέχουν εξουσία πάνω στο πράγμα απλώς δημιουργούν υποχρέωση του
οφειλέτη-κυρίου. Όσες φορές όμως το ενοχικό δικαίωμα παρέχει στον φορέα του
(δανειστή) την εξουσία άσκησης νομής ή κατοχής απέναντι στον κύριο και η νομή
ή κατοχή ασκείται ήδη πάνω στο πράγμα, τότε φαίνεται ότι το ενοχικό δικαίωμα
περιορίζει τις εξουσίες του κυρίου, αφού μπορεί να αντιταχθεί κατ’ αυτού
σύμφωνα με τις ΑΚ 1095, 1108§2. Τα δικαιώματα τρίτων περιορίζουν είτε το θετικό
είτε το αρνητικό περιεχόμενο της κυριότητας και δημιουργούν σε βάρος του
κυρίου υποχρεώσεις για ανοχή ή παράλειψη και κατ’ εξαίρεση για πράξη.

28


Περιορισμοί της κυριότητας
(Α) είδη περιορισμών
Οι διατάξεις με τις οποίες καθιερώνονται οι περιορισμοί της κυριότητας είναι είτε
γενικές δηλαδή αναφέρονται σε κάθε περιουσιακό δικαίωμα είτε ειδικές και
αναφέρονται αποκλειστικά στην κυριότητα.
(Β) περιορισμοί από γενικές διατάξεις
Όπως κάθε δικαίωμα έτσι και η κυριότητα υπόκειται στους περιορισμούς που
αφορούν τα περιουσιακά δικαιώματα εν γένει. Οι περιορισμοί που προβλέπει
γενικά το δίκαιο μας ισχύουν και για το δικαίωμα της κυριότητας (π. χ ΑΚ 281, 284,
285-286).
Περιορισμοί της εξουσίας διάθεσης του δικαιώματος
Μολονότι η εξουσία διάθεσης του δικαιώματος ενυπάρχει κατ’ αρχήν σε κάθε
περιουσιακό δικαίωμα η διάθεση ή εκποίηση της κυριότητας συνιστά άσκηση
εξουσίας με την ευρεία έννοια του κυρίου. Για αυτό ως περιορισμοί της κυριότητας
πρέπει να θεωρηθούν και όσοι δημιουργούνται με διατάξεις που απαγορεύουν ή
περιορίζουν την εξουσία διάθεσης της κυριότητας.
Γειτονικό Δίκαιο
ΑΚ 1003-1032. Από τεχνική άποψη ο νομοθέτης επιδιώκει με τις ρυθμίσεις αυτές
να ρυθμίσει τη σχέση γειτνίασης μεταξύ ακινήτων επιβάλλοντας στους
ιδιοκτήτες υποχρεώσεις άλλοτε για παράλειψη και άλλοτε πάλι για πράξη. Οι
υποχρεώσεις ανοχής περιορίζουν το αρνητικό περιεχόμενο της κυριότητας, οι
υποχρεώσεις για παράλειψη ή πράξη περιορίζουν το θετικό περιεχόμενο της
κυριότητας.
(α) άμεσοι περιορισμοί
Οι άμεσοι περιορισμοί προκύπτουν απευθείας από το νόμο, χωρίς να απαιτείται
σύμβαση ή δικαστική απόφαση (ΑΚ 1003,1024): οι περιορισμοί της κυριότητας εδώ
είναι γενικοί, αφορούν είτε όλα τα ακίνητα είτε τα ακίνητα ορισμένης κατηγορίας.
Κάθε ιδιοκτήτης περιορίζεται μεν στην άσκηση των εξουσιών του, συγχρόνως
όμως ευνοείται αφού και οι γείτονες υπόκεινται στον ίδιο περιορισμό.
(β) έμμεσοι περιορισμοί
Οι έμμεσοι περιορισμοί δεν γεννιούνται αυτοδικαίως αλλά ο νόμος παρέχει στον
έναν γείτονα αξίωση κατά άλλου για παραχώρηση εμπραγμάτου δικαιώματος.
Απορρέουν άμεσα από το εμπράγματο δικαίωμα, του οποίου την σύσταση
προβλέπουν οι διατάξεις του γειτονικού δικαίου, και μόνον έμμεσα από το νόμο.
Ενώ με τους άμεσους περιορισμούς προσδιορίζεται το σύνηθες περιεχόμενο της
κυριότητας, μερικές διατάξεις του γειτονικού δικαίου περιορίζουν το περιεχόμενο
αυτό ακόμη περισσότερο. Υποχρεώνουν δηλαδή τον κύριο ακινήτου να
παραχωρήσει στον γείτονα εμπράγματο δικαίωμα χωρίς το οποίο αυτός δεν
μπορεί να χρησιμοποιήσει ή να εκμεταλλευθεί πλήρως το κτήμα του (ΑΚ
1012,1029,1031,1010). Στην αρχή, μόλις συντρέξουν οι προϋποθέσεις του νόμου, ο
δικαιούχος έχει μόνο την ενοχική αξίωση κατά του γείτονα για παραχώρηση
εμπράγματου δικαιώματος, κατά κανόνα εμπράγματης δουλείας. Ο γείτονας έχει
ενοχική υποχρέωση για παροχή. Η δουλεία θα συσταθεί είτε με σύμβαση είτε εάν
οι ενδιαφερόμενοι δεν συμφωνούν με δικαστική απόφαση. Σε δεύτερη φάση ο
κύριος του βαρυνόμενου ακινήτου έχει υποχρέωση για παράλειψη ή ανοχή με
βάση πλέον τη δουλεία.

29


Συμπεράσματα
Τα δικαιώματα και οι υποχρεώσεις που δημιουργούνται άμεσα από το γειτονικό
δίκαιο είναι ενοχικής φύσεως. Η ενοχή όμως είναι πραγματοπαγής, αφού
δανειστής ή οφειλέτης είναι ο εκάστοτε ιδιοκτήτης του ακινήτου. Για αυτόν τον
λόγο η αγωγή με την οποία ασκείται η αξίωση του γειτονικού δικαίου είναι μεικτή
και πρέπει να γραφτεί στα βιβλία διεκδικήσεων (actio in rem scripta).
Εκπομπές
Κατ΄αρχήν ο κύριος ακινήτου δικαιούται να απαγορεύει οποιαδήποτε ενέργεια
πάνω στο κτήμα του (ΑΚ 1000 σε συνδυασμό με 1108). Εξαίρεση από την αρχή αυτή
καθιερώνει η ΑΚ 1003, που υποχρεώνει τον ιδιοκτήτη να ανέχεται μερικές
επεμβάσεις στο ακίνητο του προερχόμενες από άλλο ακίνητο, εφόσον δεν είναι
ουσιώδεις ή είναι ουσιώδεις αλλά συνηθισμένες για την περιοχή του
‘’βλάπτοντος’’ ακινήτου. Ο νόμος με τη διάταξη αυτή επιδιώκει να κάνει δυνατή
τη συμβίωση μεταξύ γειτόνων σταθμίζοντας κατάλληλα τα αντίπαλα
συμφέροντα τους. Ως επεμβάσεις στην ιδιοκτησία τις οποίες ο ιδιοκτήτης
υποχρεώνεται να ανέχεται, μνημονεύει η ΑΚ 1003 την εκπομπή καπνού κλπ., ‘’ή
άλλες παρόμοιες επενέργειες που προέρχονται από το ακίνητο’’. Χαρακτηριστικό
γνώρισμα των επενεργειών που αναφέρονται στην ΑΚ 1003 είναι ότι συνίσταται
είτε σε μετάδοση ενέργειας (θερμότητα, θόρυβος, δονήσεις) είτε σε διείσδυση
αεριωδών στοιχείων αναμειγμένων με τον ατμοσφαιρικό αέρα είτε σε εισαγωγή
στερεών σωματιδίων πάρα πολύ μικρού μεγέθους. Από την ενδεικτική
απαρίθμηση των εκπομπών, τις οποίες ο κύριος του ακινήτου έχει την υποχρέωση
να ανέχεται προκύπτει ότι ως παρόμοιες επενέργειες με την έννοια της ΑΚ 1003
μπορούν να θεωρηθούν μόνον όσες διαθέτουν ένα από τα χαρακτηριστικά αυτά.
Μόνο τέτοιου είδους επενέργειες υποχρεώνεται να ανέχεται ο ιδιοκτήτης στο
μέτρο που καθορίζει η ΑΚ 1003, εφόσον προέρχονται από το ξένο ακίνητο και
μεταδίδονται στην ιδιοκτησία του από τον αέρα ή με ηλεκτρομαγνητικά κύματα.
Ο νόμος υποχρεώνει τον ιδιοκτήτη του ακινήτου να ανέχεται μόνο τα λεγόμενα
αστάθμητα στοιχεία, όπως αυτά απαριθμούνται στην ΑΚ 1003-δεν αναφέρεται σε
εκπομπές στερεών σωμάτων μεγαλύτερου μεγέθους ή υγρών στοιχείων, στις
περιπτώσεις αυτές δεν ισχύει η εξαίρεση της ΑΚ 1003 και ο κύριος δεν έχει
υποχρέωση ανοχής και μπορεί να προστατευθεί είτε ασκώντας την αρνητική
αγωγή είτε την αγωγή διατάραξης της νομής. Στην ΑΚ 1003 γίνεται λόγος για
επενέργειες, δηλαδή για θετικές ενοχλήσεις που προέρχονται και εξέρχονται από
το γειτονικό ακίνητο. Εάν λοιπόν η ενόχληση του κυρίου οφείλεται σε πράξη που
περιορίζεται μέσα στα όρια του κτήματος του και μόνον αντανακλαστικά βλάπτει
το γειτονικό κτήμα, η ΑΚ 1003 δεν εφαρμόζεται. Τις ενοχλήσεις αυτές ο κύριος
είναι υποχρεωμένος να τις ανέχεται όχι όμως κατ’ εφαρμογή της ΑΚ 1003 αλλά
επειδή δεν υπάρχει καν προσβολή της κυριότητας.
Υποχρέωση ανοχής
Ο ιδιοκτήτης είναι υπoχρεωμένος να ανέχεται τις εκπομπές: (α) όταν δεν
βλάπτουν ουσιαστικά το ακίνητο του και (β) όταν βλάπτουν ουσιαστικά αλλά δεν
προέρχονται από χρήση συνηθισμένη για ακίνητα της περιοχής. Δύο κριτήρια θα
χρησιμοποιηθούν για να διαπιστωθεί εάν η ενόχληση είναι ουσιαστική. Από τη
μια μεριά ο μέσος και κανονικός ένοικος του ακινήτου, από την άλλη ο
προορισμός του ακινήτου. Αντίθετα, δεν θα ληφθούν υπόψη υποκειμενικές
καταστάσεις (π. χ υπερευαισθησία του ιδιοκτήτη). Το εάν η ουσιαστική ενόχληση

30


είναι και συνηθισμένη για την περιοχή, θα κριθεί από τη φύση του ακινήτου και
από την τοποθεσία στην οποία βρίσκεται.
Απόκρουση απειλούμενων επενεργειών
Προϋπόθεση της προστασίας που παρέχεται στον ιδιοκτήτη με τις ΑΚ 1000, 1003
και 1108 είναι να έγιναν ήδη ορισμένες βλαβερές και παράνομες επενέργειες στο
ακίνητο του. Ο νόμος όμως δεν θεωρεί πάντα σκόπιμο να αναμένει ο ιδιοκτήτης
του ακινήτου την πραγματοποίηση της βλαβερής επενέργειας από το γειτονικό
κτήμα ώστε να προστατευθεί δικαστικά. Ορισμένες φορές τον προστατεύει
προληπτικά και αυτές οι περιπτώσεις είναι οι εξής:
(α) επιβλαβείς εγκαταστάσεις (ΑΚ 1004-1005)
Ο κύριος ακινήτου έχει δικαίωμα να απαγορεύσει την κατασκευή ή τη διατήρηση
εγκαταστάσεων στο γειτονικό κτήμα, εάν από την ύπαρξη ή τη χρήση τους
προβλέπονται με βεβαιότητα παράνομες επενέργειες στο κινητό του (ΑΚ 1004).
Όταν όμως η εγκατάσταση γίνεται μετά από άδεια της αρχής ή μετά από τήρηση
ειδικών όρων που θέτει ο νόμος η απαγόρευση μπορεί να απαιτηθεί μόνο αφότου
επήλθαν πράγματι οι επιβλαβείς επενέργειες στο ακίνητο του ενάγοντος (ΑΚ
1005). Χαρακτηριστικό της ΑΚ 1004 είναι ότι διευρύνει την προστασία του κυρίου
προς 2 κατευθύνσεις: (α) ενώ στην ακ 1003 ο ιδιοκτήτης μπορεί να ασκήσει την
αρνητική αγωγή, αφού επέλθουν οι παράνομες επενέργειες στο ακίνητο του, η ΑΚ
1004 του παρέχει το δικαίωμα να ζητήσει την παράλειψη παράνομων επενεργειών
που προβλέπονται με βεβαιότητα ότι θα επέλθουν στο ακίνητο του από
εγκαταστάσεις στο γειτονικό κτήμα. Ενώ κατά την ΑΚ 1108§1 ο ιδιοκτήτης μπορεί
να ζητήσει την άρση και την παράλειψη της προσβολής του ακινήτου του, η ΑΚ
1004 του παρέχει αξίωση για απαγόρευση ολόκληρης της εγκατάστασης στο
γειτονικό ακίνητο ως πηγής βλαπτικών επενεργειών. Η ιδιορρυθμία αυτή αίρεται
κατά την ΑΚ 1005 όταν η εγκατάσταση στο γειτονικό κτήμα γίνεται μετά από
άδεια της αρχής απαιτούμενη από το νόμο ή μετά από την τήρηση ειδικών όρων
που επιβάλλονται από το νόμο. Οι απειλούμενες από την ύπαρξη ή χρήση της
εγκατάστασης πρέπει να είναι παράνομες, στοιχείο που θα κριθεί σύμφωνα με
την ΑΚ 1003-επενέργειες που δεν είναι υποχρεωμένος ο γείτονας να ανέχεται.
(β) κίνδυνος από πτώση οικοδομής (ΑΚ 1006)
Σύμφωνα με την ΑΚ 925, σε περίπτωση κτίσματος ή άλλου έργου που είναι
συνδεδεμένο με το έδαφος, ο κύριος ή νομέας του είναι υποχρεωμένος να
αποζημιώσει τον κύριο του γειτονικού ακινήτου, εκτός εάν αποδείξει ότι η πτώση
οφείλεται σε ελαττωματική κατασκευή ή ανεπαρκή συντήρηση. Η προστασία
αυτή όμως είναι αρκετά περιορισμένη γιατί παρέχεται μόνο μετά την πτώση του
κτίσματος. Για αυτό ο νόμος προστατεύει και προληπτικά τον κύριο του
γειτονικού ακινήτου με την ΑΚ 1006 δίνοντας του το δικαίωμα να ζητήσει τη ΄λήψη
αναγκαίων μέτρων για την αποτροπή κινδύνου. Στο δικαίωμα αυτό του ενός
γείτονα αντιστοιχεί η υποχρέωση (περιορισμός κυριότητας) του άλλου δηλαδή του
κυρίου του ακινήτου πάνω στο οποίο βρίσκεται το ετοιμόρροπο κτίσμα.
Υποχρεώνεται αυτός σε πράξη και συγκεκριμένα στην λήψη των αναγκαίων
μέτρων για την αποτροπή του κινδύνου.
(γ) ανασκαφή κοντά στα θεμέλια του γείτονα (ΑΚ 1007)
Ο ιδιοκτήτης μπορεί να επιχειρεί οποιαδήποτε ενέργεια στο ακίνητο του (ΑΚ
1000,1001). Κατ’ εξαίρεση, η ΑΚ 1007 απαγορεύει στον κύριο να σκάβει το κτήμα
του σε τέτοιο βάθος, ώστε το έδαφος του γειτονικού ακινήτου να χάνει το

31


αναγκαίο στήριγμα. Ο ιδιοκτήτης μπορεί όμως ανεμπόδιστα να σκάψει εάν
φρόντισε για την επαρκή στερέωση του γειτονικού εδάφους. Η χρησιμότητα της
διάταξης συνίσταται αφενός στην απαγόρευση ανασκαφών στο γειτονικό
ακίνητο όταν από αυτές δημιουργείται κίνδυνος να χάσει το έδαφος του
ενάγοντος το απαιτούμενο έρεισμα, και αφετέρου ότι σε περίπτωση πρόκλησης
εξαιτίας των ανασκαφών ζημίας στο ακίνητο του ενάγοντος υπάρχει δεδομένο το
αναγκαίο κατά την ΑΚ 914 στοιχείο του παρανόμου.
Κτήση συστατικών και καρπών γειτονικών ακινήτων
(α) ρίζες ή κλαδιά του γειτονικού ακινήτου (ΑΚ 1008)
Το δέντρο ανήκει ως σύνολο, δηλαδή μαζί με τις ρίζες του και τα κλαδιά του, στον
ιδιοκτήτη του ακινήτου από το έδαφος του οποίου φυτρώνει ο κορμός, ανεξάρτητα
εάν οι ρίζες εισχωρούν στα κλαδιά και εκτείνονται στο γειτονικό ακίνητο γιατί
αυτά αποτελούν συστατικά του δέντρου (ΑΚ 953,954). Εντούτοις, ο ιδιοκτήτης του
γειτονικού ακινήτου δικαιούται κατά την ΑΚ 1008 να κόψει τις ρίζες και τα κλαδιά
που μπαίνουν στο κτήμα του εάν τον παρενοχλούν στην χρήση του ακινήτου του.
Το δικαίωμα αυτό αποτελεί ειδική περίπτωση αυτοδικίας (ΑΚ 282), παρέχεται από
το νόμο στον ιδιοκτήτη του βλαπτόμενου κτήματος για μεν τις ρίζες χωρίς άλλη
προϋπόθεση, για τα κλαδιά όμως μόνον εφόσον προηγουμένως ορίσει αυτός στον
νομέα του δέντρου εύλογη προθεσμία για αποκοπή και να περάσει άπρακτη η
προθεσμία αυτή. Η διαφορά δικαιολογείται από το ότι η αποκοπή των ριζών είναι
σκοπιμότερο να αφεθεί στον ιδιοκτήτη του βλαπτόμενου ακινήτου ο οποίος
γνωρίζοντας τη βλάβη που προκαλούν μπορεί να προσδιορίσει καλύτερα την
αναγκαία έκταση και τον κατάλληλο τρόπο κοπής τους. Αντίθετα, προκειμένου
για τα κλαδιά ο νομοθέτης έκρινε σκοπιμότερο να δοθεί στον ιδιοκτήτη του
βλάπτοντος ακινήτου η δυνατότητα να ενεργήσει ο ίδιος την αποκοπή και έτσι να
διασφαλίσει καλύτερα τα συμφέροντα του. Σκοπός της διάταξης είναι η επίλυση
κατά τρόπο ταχύ και απλό, δηλαδή χωρίς προσφυγή στα δικαστήρια, γειτονικών
διαφορών που προκύπτουν από την εισχώρηση στο ακίνητο του ενός ριζών ή
κλαδιών από το ακίνητο του άλλου.
(β) πτώση καρπών σε γειτονικό ακίνητο (ΑΚ 1009)
Κατά την ΑΚ 1009 αν από κάποιο δέντρο πέσουν καρποί σε γειτονικό ακίνητο, ο
κύριος του δέντρου δεν έχει το δικαίωμα να εισέλθει στο ξένο κτήμα για να τους
συλλέξει, αλλά οι καρποί θεωρείται ότι ανήκουν στο ακίνητο στο οποίο έπεσαν. Η
ΑΚ 1009 θεσπίζει συνεπώς εξαίρεση από τις ΑΚ 1064 επ., οι οποίες ρυθμίζουν τον
τρόπο κτήσης κυριότητας στους καρπούς. Εάν όμως το γειτονικό ακίνητο είναι
κοινής χρήσης (πλατεία, δρόμος), ο κύριος του δέντρου διατηρεί την κυριότητα του
στους καρπούς που έπεσαν και μπορεί να τους συλλέξει.
Μερική ενοικοδόμηση σε γειτονικό ακίνητο
Μερικές φορές αυτός που ανεγείρει οικοδομή βγαίνει έξω από τα όρια του
οικοπέδου του από συγγνωστή πλάνη και οικοδομεί στο έδαφος του γείτονα. Η
ΑΚ 1010 δέχεται ότι υπό ορισμένες προϋποθέσεις το δικαστήριο μπορεί να
επιδικάσει στον οικοδομήσαντα την κυριότητα του καταληφθέντος τμήματος του
γειτονικού γηπέδου. Εάν οι προϋποθέσεις αυτές λείπουν η ΑΚ 1010 δεν ισχύει και
ο γείτονας αποκτά την κυριότητα του τμήματος της οικοδομής που βρίσκεται στο
έδαφος του.

32


Προϋποθέσεις
Το δικαστήριο μπορεί κατ’ εύλογη κρίση να επιδικάσει στον οικοδομήσαντα την
κυριότητα του εδάφους που κατέλαβε, εάν συντρέχουν οι εξής προϋποθέσεις: (Α)
ανέγερση οικοδομής, (Β) από τον κύριο, (Γ) επέκταση της οικοδομής στο γειτονικό
ακίνητο, (Δ) καλή πίστη του οικοδομήσαντος, (Ε) έλλειψη έγκαιρης διαμαρτυρίας
του κυρίου του εδάφους
(α) ανέγερση οικοδομής
Η ΑΚ 1010 δεν εφαρμόζεται για οποιοδήποτε κατασκεύασμα (π. χ διαχωριστικό
τοίχο) αλλά μόνο για οικοδομή και μάλιστα νέα και αυτοτελή (π.χ κατοικία).
(β) από τον κύριο
Την οικοδομή πρέπει να την χτίζει ο κύριος ή ο συγκύριος του εδάφους. Η διάταξη
δεν εφαρμόζεται εάν η οικοδόμηση γίνεται από τρίτα πρόσωπα όπως ο κάτοχος ή
νομέας, εκτός εάν έχουν δικαίωμα έναντι του κυρίου να αναγείρουν την οικοδομή.
(γ) επέκταση στο γειτονικό ακίνητο
Αυτό συμβαίνει όταν η οικοδομή ξεπερνάει τα όρια του κτήματος μέσα στο οποίο
ανεγείρεται και καταλαμβάνει μερικώς και το γειτονικό έδαφος. Άρα αποκλείεται
η εφαρμογή της ΑΚ 1010 όταν η οικοδομή χτίσθηκε ολόκληρη στο γειτονικό
ακίνητο.
(δ) καλή πίστη
Καλή πίστη για αυτόν που οικοδομεί υπάρχει εάν κατά τον χρόνο που γίνεται η
επέκταση στο γειτονικό ακίνητο πιστεύει ότι χτίζει μέσα στα όρια του κτήματος
του (υποκειμενική καλή πίστη). Όταν ο κύριος έχει αναθέσει σε τρίτον την
ανέγερση της οικοδομής εφαρμόζονται οι ΑΚ 214-215. Εξετάζεται δηλαδή κατ’
αρχήν η καλή ή κακή πίστη του τρίτου.
(ε) έλλειψη έγκαιρης διαμαρτυρίας του γείτονα
Ο κύριος του εδάφους που καταλήφθηκε πρέπει να μη διαμαρτυρήθηκε για την
επέκταση πριν να ολοκληρωθεί κατά το μεγαλύτερο μέρος της η οικοδομή. Η
δικαιολογία του στοιχείου αυτού είναι ότι εάν η διαμαρτυρία του ιδιοκτήτη
εκδηλώθηκε έγκαιρα, δεν είναι αναγκαία η εφαρμογή της διάταξης, αφού η
κατεδάφιση των μέχρι τότε κτισμάτων μπορούσε να είχε γίνει χωρίς σοβαρή
καταστροφή. Αντίθετα, εάν η διαμαρτυρία βρήκε την οικοδομή σε προχωρημένο
στάδιο, η εφαρμογή της ΑΚ 1010 είναι αναγκαία γιατί η κατεδάφιση θα οδηγούσε
σε διάλυση ενός οικονομικού αγαθού, του οποίου η διατήρηση επιβάλλεται για
λόγους γενικότερου κοινωνικού συμφέροντος. Δικαίωμα διαμαρτυρίας έχει μόνον
ο κύριος του εδάφους, πάνω στο οποίο έγινε η επέκταση ή εκείνος που έχει σε αυτό
εμπράγματο δικαίωμα (ΑΚ 1011).
Συνέπειες
Εάν συντρέχουν όλες οι παραπάνω προϋποθέσεις, το δικαστήριο μπορεί κατ’
εύλογη κρίση να επιδικάσει την κυριότητα του εδάφους στον οικοδομήσαντα.
Αυτός με τη σειρά του είναι υποχρεωμένος (α) να καταβάλει σε χρήμα την αξία
που αυτό είχε κατά τον χρόνο της κατάληψης, (β) να αποκαταστήσει κάθε άλλη
ζημία και ειδικά αυτή που προέρχεται από τη μείωση της αξίας του απομένοντος
οικοπέδου. Πάντως η επιδίκαση δεν είναι υποχρεωτική ακόμη και εάν συντρέχουν
όλες οι προϋποθέσεις της ΑΚ 1010.

33


Ανάλογη εφαρμογή της ΑΚ 1010
(Α) σε περίπτωση ύπαρξης περιορισμένου εμπράγματου δικαιώματος
Η επέκταση της οικοδομής στο γειτονικό ακίνητο μπορεί να βλάπτει εκτός από
τον κύριο και κάποιον τρίτο, ο οποίος έχει στο καταληφθέν οικόπεδο περιορισμένο
εμπράγματο δικαίωμα (π. χ επικαρπία), που δεν μπορεί πια να ασκηθεί εξαιτίας
της ενοικοδόμησης αφού στο καταληφθέν τμήμα το αντίστοιχο δικαίωμα
αποσβήνεται. Στις περιπτώσεις αυτές η ΑΚ 1010 εφαρμόζεται αναλόγως (ΑΚ
1011).
Υποχρέωση παροχής διόδου
Η χρησιμοποίηση και εκμετάλλευση των ακινήτων σύμφωνα με τον προορισμό
τους δεν είναι δυνατή εάν δεν έχουν διέξοδο σε δρόμο. Για αυτό όταν ένα ακίνητο
είναι αποκλεισμένο ή περίκλειστο δηλαδή δεν έχει διέξοδο σε δρόμο ο νόμος
επιβάλλει κάτω από ορισμένες προϋποθέσεις την υποχρέωση στους ιδιοκτήτες
των γειτονικών ακινήτων να παρέχουν στον κύριο του περίκλειστου ακινήτου τν
αναγκαία δίοδο. Το ότι γεννιέται από το νόμο υποχρέωση εφόσον πληρούνται οι
όροι της ΑΚ 1012 του γείτονα να παραχωρήσει δίοδο στον ιδιοκτήτη του
περίκλειστου κτήματος αποτελεί πράγματι περιορισμό της κυριότητας. Αφού
όμως ο γείτονας παραχωρήσει οικειοθελώς, για να εκπληρώσει την υποχρέωση
του αυτή τη δίοδο ή αναγκαστεί σε αυτό από το δικαστήριο υπάρχει πια δικαίωμα
διόδου το οποίο ως προς τη φύση και τη λειτουργία του δεν διαφέρει από τη
δουλεία οδού.
Προϋποθέσεις
Προϋποθέσεις της υποχρέωσης για παροχή διόδου είναι: (α) το ακίνητο να
στερείται την αναγκαία δίοδο, (β) προς τον δρόμο, (γ) να υπάρχει ανάγκη
διέλευσης μέσα από το γειτονικό ακίνητο, (δ) η στέρηση αυτή να μην οφείλεται σε
ενέργεια του κυρίου του ακινήτου.
Στέρηση της αναγκαίας διόδου
Το ακίνητο στερείται την αναγκαία δίοδο όταν του λείπει διέξοδος προς τον δρόμο
που να εξυπηρετεί την κανονική και σύμφωνη με τον προορισμό του
εκμετάλλευση. Πότε συμβαίνει αυτό κρίνεται αντικειμενικά με βάση τις συνθήκες
της συγκεκριμένης περίπτωσης και όχι σύμφωνα με τις υποκειμενικές αντιλήψεις
του ιδιοκτήτη.
Σε δρόμο
Το κατά την ΑΚ 1012 δικαίωμα παρέχεται όταν το ακίνητο στερείται την αναγκαία
δίοδο σε δρόμο (προς τον δρόμο). Ως τέτοιος νοείται ο δημόσιος δρόμος. Δίοδος
μπορεί να ζητηθεί μόνο με σκοπό την έξοδο σε κοινόχρηστο δρόμο ή πλατεία.
Γειτονικό ακίνητο
Το ακίνητο πάνω στο οποίο ζητείται η δίοδος, πρέπει να μην είναι κοινόχρηστο
(από τους γείτονες). Είναι κατ’ αρχήν αδιάφορο εάν πρόκειται για αγροτικό,
αστικό κλπ., κτήμα.
Η εκούσια στέρηση της επικοινωνίας
Η υποχρέωση των γειτόνων για παροχή διόδου δεν υπάρχει όταν το ακίνητο
έπαψε να επικοινωνεί με τον δρόμο μετά από εκούσια πράξη ή παράλειψη του
ιδιοκτήτη (ΑΚ 1014). Έτσι λ. χ εάν ο ιδιοκτήτης κατέστρεψε (πράξη) τη γέφυρα ή
άφησε (παράλειψη) να αποσβεσθεί λόγω αχρησίας η δουλεία οδού. Στις
περιπτώσεις αυτές η αξίωση του ιδιοκτήτη για παροχή διόδου θα ήταν αντίθετη
στην καλή πίστη και θα αποτελούσε κατάχρηση δικαιώματος.

34


Συνέπειες
(α) το δικαίωμα για παροχή διόδου
Εάν συντρέχουν οι παραπάνω προϋποθέσεις ο κύριος του περίκλειστου ακινήτου
έχει δικαίωμα να αξιώσει από τους γείτονες την παροχή της αναγκαίας διόδου.
(β) πρόσωπα δικαιούχου και υπόχρεου
Η αξίωση για παροχή διόδου δίνεται από το νόμο στον κύριο του περίκλειστου
ακινήτου (ΑΚ 1012). Κατ’ επέκτασην ανήκει όμως και στον επικαρπωτή του
περίκλειστου ακινήτου, γιατί χωρίς δίοδο δεν θα ήταν δυνατή η άσκηση της
εξουσίας χρήσης και επικάρπωσης (ΑΚ 1142, 1147) που παρέχει το δικαίωμα
επικαρπίας. Επίσης ανήκει στον καθένα από τους συγκύριους του περίκλειστου
ακινήτου σύμφωνα με την ΑΚ 1116 στον πουβλικιανό νομέα ο οποίος κατά την
ΑΚ 1112 έχει έναντι τρίτων τα δικαιώματα κυρίου, όπως και στον δικαιούχο
οίκησης. Αντίθετα, η κατά την ΑΚ 1012 αξίωση δεν παρέχεται σε αυτόν που
κατέχει το περίκλειστο ακίνητο δυνάμει ενοχικού δικαιώματος. Υπόχρεος για την
παροχή διόδου είναι μόνο ο κύριος του γειτονικού ακινήτου, που βρίσκεται μεταξύ
του περίκλειστου κτήματος και της οδού. Αυτοί που έχουν περιορισμένο
εμπράγματο δικαίωμα στο ακίνητο δεν μπορούν να εναχθούν αυτοτελώς γιατί
δεν έχουν δικαίωμα να επιφέρουν μεταβολή στο πράγμα.
(γ) καθορισμός διόδου
Ο καθορισμός της διόδου μπορεί να γίνει με συμφωνία μεταξύ δικαιούχου και
υπόχρεου η οποία πρέπει να περιβληθεί τον συμβολαιογραφικό τύπο (ΑΚ 1121),
άλλως η δικαστική απόφαση που θα εκδοθεί υπέρ του δικαιούχου θα συστήσει
δουλεία οδού και θα προσδιορίζει το περιεχόμενο της.
(δ) αποζημίωση
Ο εναγόμενος γείτονας έχει υποχρέωση να προσφέρει τη δίοδο λαμβάνοντας
ανάλογη χρηματική αποζημίωση (ΑΚ 1012). Η αποζημίωση πρέπει να καλύπτει
κάθε ζημία του κυρίου του βαρυνόμενου ακινήτου. Περιλαμβάνει όχι μόνο τη
μείωση της αξίας του γειτονικού ακινήτου λόγω της σύστασης της δουλείας ή τη
μείωση της προσόδου του, αλλά και κάθε άλλη ζημία που προκύπτει από τη
δημιουργία του βάρους.
Προστασία της χρήσης της διόδου
Μετά την εκούσια παραχώρηση της διόδου ή τον δικαστικό καθορισμό της
υπάρχει πια πραγματική δουλεία διόδου, η οποία διέπεται κατ’ αρχήν από τις
διατάξεις για τις πραγματικές δουλείες που βρίσκουν ανάλογη εφαρμογή
σύμφωνα με την ΑΚ 1016 (ΑΚ 1125-1132). Εάν ο κύριος του δεσπόζοντος ακινήτου
παρακωλυθεί ή διαταραχθεί στη χρήση της διόδου είτε από τον κύριο του
δουλεύοντος ακινήτου είτε από κάποιον τρίτο, έχει αφενός τις αγωγές για
προστασία των πραγματικών δουλειών (ΑΚ 1132-1133) και αφετέρου τις αγωγές
για τη προστασία της νομής (ΑΚ 996).
Μεταβολή και κατάργηση της διόδου
(α) μεταβολή
Παρότι η ΑΚ 1128 παρέχει μόνο στον κύριο του δουλεύοντος το δικαίωμα να
ζητήσει μεταβολή του τρόπου άσκησης ή της θέσης της πραγματικής δουλείας,
γίνεται δεκτό, με βάση την ερμηνεία των ΑΚ 1012-1013, ότι το ίδιο δικαίωμα έχει
και ο κύριος του δεσπόζοντος ακινήτου. Έτσι εάν μεταβλήθηκαν οι ανάγκες, το
δικαστήριο μπορεί με μεταγενέστερη απόφαση του μετά από αγωγή του κυρίου

35


είτε του δεσπόζοντος είτε του δουλεύοντος να μεταρρυθμίσει την κατεύθυνση τις
διαστάσεις τη θέση ή τον τρόπο άσκησης της δουλείας διόδου.
(β) κατάργηση
Η σύσταση της δουλείας επιβάλλεται για την εξυπηρέτηση των αναγκών του
περίκλειστου ακινήτου. Όταν όμως οι ανάγκες αυτές δεν υπάρχουν η δίοδος δεν
έχει πια λόγο ύπαρξης. Ο ιδιοκτήτης του βαρυνόμενου ακινήτου μπορεί να
ζητήσει την κατάργηση της, αφού επιστρέψει το ποσό της αποζημίωσης που
αντιστοιχεί στη μελλοντική, δηλαδή μετά την κατάργηση, χρήση της διόδου (ΑΚ
1017). Γενικά η δουλεία οδού αποσβήνεται κατά κανόνα με παραίτηση του
δικαιούχου (ΑΚ 1134) ή με αχρησία (ΑΚ 1138) όχι με δικαστική απόφαση. Ειδικά
όμως για τη δουλεία διόδου η σύσταση της οποίας επιβάλλεται από το γειτονικό
δίκαιο για την εξυπηρέτηση αναγκών του περίκλειστου ακινήτου ο νόμος ορίζει
ότι ο κύριος του βαρυνόμενου ακινήτου μπορεί να απαιτήσει την κατάργηση της
με δικαστική απόφαση, αμέσως μόλις παύσει να υπάρχει η ανάγκη για την οποία
συστάθηκε.
Ανοχή του γείτονα για επισκευές
Όταν επισκευάζεται ή ανακαινίζεται κτήριο, είναι πολλές φορές αναγκαία η
είσοδος του προσωπικού στο γειτονικό ακίνητο ή η παροδική τοποθέτηση σε αυτό
εγκαταστάσεων ή οικοδομικού υλικού. Η ΑΚ 1018 θεσπίζει νόμιμο περιορισμό της
κυριότητας, υποχρεώνοντας τον κύριο του γειτονικού ακινήτου να ανεχθεί τις
ενοχλήσεις αυτές κατά τον χρόνο που είναι απαραίτητος για την εκτέλεση των
παραπάνω εργασιών.
Έκταση εφαρμογής της διάταξης
Στην ΑΚ 1018 γίνεται λόγος για επισκευή ή ανακαίνιση. Εντούτοις, για την
ταυτότητα του λόγου πρέπει με διασταλτική ερμηνεία να εφαρμοστεί η διάταξη
και στην περίπτωση της αναγειρόμενης νέας οικοδομής, όταν δεν είναι δυνατή με
άλλον τρόπο η εκτέλεση των αναγκαίων εργασιών στα εσωτερικά τοιχώματα της.
Σχέσεις αναφορικά με τα όρια (ΑΚ 1019)
Όταν τα όρια μεταξύ δύο συνεχόμενων ακινήτων είναι μεν βέβαια και
αδιαφιλονίκητα δεν προσδιορίζονται όμως με σταθερά και εμφανή σημεία κάθε
ιδιοκτήτης δικαιούται να ζητήσει από τον άλλον την κατασκευή, με κοινή δαπάνη
σταθερών οροσήμων ή την αποκατάσταση αυτών που μετακινήθηκαν ή
φθάρηκαν (ΑΚ 1019).
Καθορισμός ορίων (ΑΚ 1020)
Εάν η οριακή γραμμή δύο συνεχόμενων ακινήτων είναι συγκεχυμένη ή αβέβαιη ή
αμφισβητούμενη, καθένας από τους ιδιοκτήτες δικαιούται να ζητήσει από το
δικαστήριο τον κανονισμό των ορίων. Το δικαστήριο θα επιδιώξει πρώτα να
εξακριβώσει την ακριβή οριοθετική γραμμή. Αν αυτό είναι αδύνατο, θα
προσδιορίσει τα όρια με βάση τη παρούσα κατάσταση της νομής. Εάν τέλος, ούτε
η νομή καθενός ιδιοκτήτη μπορεί να εξακριβωθεί, η αμφισβητούμενη έκταση
κατανέμεται μεταξύ τους κατ’ ίσα μέρη.
Η αγωγή
Σε περίπτωση σύγχυσης ή αμφισβήτησης των ορίων οι κύριοι των όμορων
ακινήτων δεν είναι υποχρεωμένοι να προσφύγουν αναγκαία στο δικαστήριο.
Μπορούν να άρουν τη σύγχυση ή την αμφισβήτηση με σύμβαση μεταξύ τους. εάν
όμως δεν είναι δυνατό να καταλήξουν σε συμφωνία καθένας από αυτούς

36


δικαιούται κατά την ΑΚ 1020 να ζητήσει με αγωγή να γίνει ο κανονισμός των
ορίων από το δικαστήριο.
Η απόφαση
Μετά την έγερση της αγωγής για κανονισμό ορίων, η δίκη περατώνεται με την
έκδοση οριστικής απόφασης. Αυτή, όταν γίνει τελεσίδικη, τέμνει τη διαφορά και
καθορίζει τη θέση των ορίων που ήταν μέχρι τότε συγκεχυμένα ή
αμφισβητούμενα. Στην απόφαση το δικαστήριο θα προσδιορίσει τα όρια αφού τα
εξακριβώσει. Εάν όμως η εξακρίβωση αυτή είναι αδύνατη, ο προσδιορισμός θα
γίνει σύμφωνα με την υφιστάμενη κατάσταση της νομής. Εάν και αυτή δεν μπορεί
να εξακριβωθεί το τμήμα του εδάφους στο οποίο αφορά η διένεξη κατανέμεται
κατ’ ίσα μέρη μεταξύ ακινήτων που συνορεύουν.
Δικαιώματα στα διαχωρίσματα (ΑΚ 1021-1023)
Εάν δύο συνεχόμενα ακίνητα χωρίζονται με λωρίδα γης ή φράχτη ή τοίχο ή τάφρο
ή με άλλο παρόμοιο κατασκεύασμα, η κυριότητα πάνω στα διαχωρίσματα αυτά
κρίνεται σύμφωνα με τις γενικές διατάξεις (ΑΚ 953-954). Εάν δηλαδή το
διαχώρισμα βρίσκεται κοντά στα όρια αλλά μέσα στο ένα ακίνητο ανήκει στον
κύριο του ακινήτου αυτού. Εάν όμως βρίσκεται πάνω στην οριοθετική γραμμή,
κάθε ιδιοκτήτης είναι κύριος τόσου μέρους, όσο βρίσκεται πάνω στο έδαφος του.
Οι ΑΚ 1021-1022 δεν τροποποιούν τους κανόνες αυτούς, απλώς ρυθμίζουν το
δικαίωμα χρήσης των διαχωρισμάτων. Καθιερώνουν δηλαδή τεκμήριο ότι όταν το
διαχώρισμα βρίσκεται πάνω στην οριοθετική γραμμή και εξυπηρετεί και τα δύο
ακίνητα, δικαούνται να το χρησιμοποιούν και οι δύο ιδιοκτήτες.
Κτήση και απώλεια κυριότητας ακινήτου
(α) κτήση κυριότητας με σύμβαση
Προϋποθέσεις
ΑΚ 1033: (α) κυριότητα του μεταβιβάζοντος, (β) μεταβιβαστική συμφωνία, (γ)
συμφωνία να γίνει με συμβολαιογραφικό έγγραφο, (δ) νόμιμη αιτία μεταβίβασης,
(ε) μεταγραφή.
(α) κυριότητα του μεταβιβάζοντος
Ο ΑΚ απαιτεί για την μεταβίβαση της κυριότητας του ακινήτου να είναι ο
μεταβιβάζων κατά τον χρόνο της μεταβίβασης κύριος του ακινήτου (ΑΚ 1033). Η
αρχή αυτή ισχύει ακόμη και στην περίπτωση που αυτός προς τον οποίο γίνεται η
μεταβίβαση συμβάλλεται με μη κύριο, θεωρώντας αυτόν καλόπιστα ως κύριο, με
βάση ανακριβή εγγραφή στα βιβλία μεταγραφών. Γενικότερης φύσης εξαίρεσης
όπως εκείνη της ΑΚ 1036 για τα κινητά δεν αναγνωρίζει ο νόμος για τα ακίνητα.
Για να επέλθει η μεταβίβαση της κυριότητας πρέπει μάλιστα ο μεταβιβάζων να
εξακολουθεί να είναι κύριος κατά τον χρόνο της μεταγραφής του μεταβιβαστικού
συμβολαίου. Κατ’ εξαίρεση μπορεί να μεταβίβαση την κυριότητα ακινήτου μη
κύριος: (α) κάτοχος κληρονομητηρίου που είναι ανακριβές ή έχει ανακληθεί
μεταβιβάζει έγκυρα την κυριότητα ακινήτου της κληρονομίας σε καλόπιστο τρίτο,
ακόμα και εάν δεν είναι κληρονόμος και επομένως ούτε κύριος του ακινήτου που
μεταβιβάζει, (β) ο εκτελεστής διαθήκης και εκκαθαριστής κληρονομίας υπό
ορισμένες προϋποθέσεις (ΑΚ 2021, 1918), (γ) ο σύνδικος πτωχεύσεως παρότι δεν
είναι κύριος των ακινήτων της πτωχευτικής περιουσίας μπορεί να τα εκποιήσει με
τήρηση ορισμένων διατυπώσεων, (δ) ο μη κύριος ακινήτου μπορεί να μεταβιβάσει
την κυριότητα ακινήτου υπό τους όρους της ΑΚ 239§1. Aπό την άλλη πλευρά, ο

37


κύριος ακινήτου δεν μπορεί να το μεταβιβάσει εάν δεν έχει εξουσία διαθέσεως της
κυριότητας (π. χ ακίνητο στο οποίο επιβλήθηκε κατάσχεση).
Συμφωνία
Η συμφωνία μεταξύ του κυρίου και του αποκτώντος για τη μετάθεση της
κυριότητας αποτελεί σύμβαση και μάλιστα εμπράγματη. Από αυτή πρέπει να
διακρίνουμε την ενοχική ή υποσχετική σύμβαση (πώληση, δωρεά κλπ), σε
εκπλήρωση της οποίας μεταβιβάζεται η κυριότητα. Στην πράξη, η ενοχική και η
εμπράγματη σύμβαση καταρτίζονται ταυτόχρονα με το ίδιο συμβόλαιο. Πρέπει
να γίνεται διάκριση μεταξύ της αιτίας (π. χ πώληση) ως ενοχικής σύμβασης, και
στη μεταβίβαση της κυριότητας (ΑΚ 1033) ως εμπράγματης σύμβασης. Η πρώτη
αποτελεί την υποσχετική δικαιοπραξία που δεν επιφέρει μεταβολή στην νομική
κατάσταση του ακινήτου αλλά δημιουργεί απλώς ενοχική υποχρέωση για τη
μεταβίβαση της κυριότητας. Η δεύτερη συνιστά την εκποιητική δικαιοπραξία η
οποία έχει ως άμεσο έννομο συμφέρον αποτέλεσμα τη μεταβίβαση της
κυριότητας προς εκπλήρωση της αντίστοιχης υποχρέωσης.
Συμβολαιογραφικό έγγραφο
Η εμπράγματη σύμβαση για τη μεταβίβαση της κυριότητας ακινήτου πρέπει να
γίνει με συμβολαιογραφικό έγγραφο (ΑΚ 1033). Στον ίδιο τύπο υποβάλλεται και η
ενοχική σύμβαση, με την οποία αναλαμβάνεται η σχετική υποχρέωση (ΑΚ 369).
Στην πράξη μάλιστα καταρτίζονται και οι 2 συμβάσεις ταυτόχρονα με το ίδιο
συμβόλαιο. Το συμβολαιογραφικό έγγραφο είναι συστατικό στοιχείο της
σύμβασης (συστατικός τύπος), για αυτό και η έλλειψη του έχει ως αποτέλεσμα την
ακυρότητα της δικαιοπραξίας (ΑΚ 159§1). Ο πωλητής που παρέδωσε τη νομή του
ακινήτου σε εκτέλεση μιας τέτοιας άκυρης σύμβασης, μπορεί να ζητήσει από τον
αγοραστή την απόδοση της νομής του πράγματος κατά τις διατάξεις για τον
αδικαιολόγητο πλουτισμό. Ο νόμος με το συμβολαιογραφικό έγγραφο επιδιώκει
από τη μια μεριά να προστατεύσει τους συμβαλλόμενους και ιδίως αυτόν που
εκποιεί από απερίσκεπτες αποφάσεις και από την άλλη να εξασφαλίσει την
βεβαιότητα και σαφήνεια του περιεχομένου των συμβάσεων και του
επιδιωκόμενου με αυτές αποτελέσματος για χάρη της ασφάλειας των
συναλλαγών. Στον τύπο του συμβολαιογραφικού εγγράφου υπόκειται και η
πληρεξουσιότητα όταν η εκποίηση του ακινήτου πρόκειται να γίνει με άμεσο
αντιπρόσωπο είτε του μεταβιβάζοντος είτε του αποκτώντος (ΑΚ 217).
Νόμιμη αιτία
Κατά την ΑΚ 1033 η συμφωνία για την μετάθεση της κυριότητας πρέπει να γίνεται
για κάποια νόμιμη αιτία. Αυτό σημαίνει ότι η εμπράγματη σύμβαση για τη
μεταβίβαση της κυριότητας είναι αιτιώδης, προϋποθέτει δηλαδή την ύπαρξη
έγκυρης νόμιμης αιτίας. Νόμιμη αιτία είναι ο νομικός σκοπός για τον οποίο
μεταβιβάζεται η κυριότητα και ο οποίος αναγνωρίζεται από τον νόμο ως λόγος
μεταβίβασης της. Τέτοιες αιτίες είναι λ. χ η πώληση, η ανταλλαγή, δωρεά κλπ. Με
άλλα λόγια νόμιμη αιτία της εμπράγματης σύμβασης είναι η εκτέλεση της
ενοχικής σύμβασης, που θεμελιώνει υποχρέωση για μετάθεση κυριότητας. Από
το ότι η εμπράγματη σύμβαση για μεταβίβαση της κυριότητας ακινήτου είναι
αιτιώδης απορρέουν οι εξής συνέπειες: (α) η ενέργεια της εμπράγματης σύμβασης
εξαρτάται από την ύπαρξη και το κύρος της νόμιμης αιτίας. Εάν η αιτία είναι
ανύπαρκτη ή άκυρη, η κυριότητα δεν μεταβιβάζεται. Το αποτέλεσμα αυτό δεν
μπορεί να μεταβληθεί ούτε με αντίθετη συμφωνία των μερών, γιατί η ΑΚ 1033

38


έχει απαγορευτικό χαρακτήρα. (β) Εάν η αιτία υπάρχει και είναι ισχυρή κατά την
κατάρτιση της δικαιοπραξίας αλλά εκλείψει εκ των υστέρων η εμπράγματη
δικαιοπραξία δεν ανατρέπεται αναδρομικά. Ο αποκτήσας υποχρεούται όμως να
αναμεταβιβάσει την κυριότητα κατά τις διατάξεις για τον αδικαιολόγητο
πλουτισμό (ΑΚ 904). Παραμένει δηλαδή κύριος μέχρις ότου αναμεταβιβάσει την
κυριότητα στον πωλητή, δωρητή κλπ. (γ) στο συμβόλαιο πρέπει να μνημονεύεται
απαραίτητα η νόμιμη αιτία, για την οποία μετατίθεται η κυριότητα. Δεν αρκεί η
δήλωση ότι μεταβιβάζεται η κυριότητα για νόμιμη αιτία αλλά πρέπει να
αναγράφεται και ο συγκεκριμένος λόγος της μεταβίβασης (πώλησης, δωρεά)
γιατί αλλιώς η κυριότητα δεν μετατίθεται. Δεν χρειάζεται αντίθετα να αναφερθεί
εάν καταβλήθηκε το συμφωνημένο τίμημα της πώλησης. (δ) μπορεί η νόμιμη
αιτία να έχει προηγηθεί της κατά την ΑΚ 1033 εμπράγματης σύμβασης. (ε)
εντούτοις όταν η αιτία αποτελεί ενοχική σύμβαση συνήθως αυτή καταρτίζεται
συγχρόνως με την εμπράγματη και με το ίδιο συμβόλαιο, όπως λ. χ όταν πωλείται.
Στις περιπτώσεις αυτές οι 2 συμβάσεις εξωτερικά μεν εμφανίζονται ως μια ενιαία
σύμβαση εννοιολογικά όμως πρέπει να διακρίνονται μεταξύ τους, αφού η ενοχική
σύμβαση αποτελεί την αιτία της μεταβίβασης. Στην πράξη συνηθίζεται μάλιστα
να χρησιμοποιούνται κατά την σύνταξη των σχετικών συμβολαίων οι εκφράσεις
‘’πωλεί και δωρίζει’’ για υποδήλωση της σύγχρονης κατάρτισης και των δυο
δικαιοπραξιών.
Μεταγραφή
Κατά την ΑΚ 1033 για τη μεταβίβαση της κυριότητας πρέπει η εμπράγματη
δικαιοπραξία να μεταγραφεί στα βιβλία μεταγραφών της περιφέρειας του
ακινήτου. Μέχρι δηλαδή τη μεταγραφή η εμπράγματη δικαιοπραξία είναι ατελής
και δεν μπορεί να επιφέρει το μεταβιβαστικό αποτέλεσμα της. Η μεταβίβαση της
κυριότητας επέρχεται μόνον από τη στιγμή που θα συνυπάρξουν η
συμβολαιογραφική συμφωνία και η μεταγραφή. Επειδή ο νόμος δεν τάσσει
προθεσμία μέσα στην οποία πρέπει να γίνει η μεταγραφή, ο τίτλος με τον οποίο
αποκτάται η κυριότητα μπορεί να μεταγραφεί οποτεδήποτε. Η μεταγραφή αυτή
επιφέρει πλήρη τα έννομα αποτελέσματα της, αρκεί να μην μεταγράφηκε στο
μεταξύ άλλος τίτλος κτήσης κυριότητας του ίδιου ακινήτου υπέρ άλλου. Νόμιμα
μεταγράφεται δικαιοπραξία εν ζωή και μετά τον θάνατο του κληρονομούμενου
πωλητή ακόμη και μετά την αποδοχή της κληρονομίας και τη μεταγραφή της από
τους κληρονόμους του και τούτο διότι ο δικαιούχος από την εν ζωή πώληση είναι
ειδικός διάδοχος του κληρονομούμενου και όχι του κληρονόμου, ο δε τελευταίος
δεν μπορεί να αποκτήσει με την κληρονομική διαδοχή περισσότερα δικαιώματα
επί του ακινήτου από όσα είχε αποκτήσει ο κληρονομούμενος. Πάντως για τη
μεταβίβαση της κυριότητας του ακινήτου πρέπει ο μεταβιβάζων να είναι κύριος
κατά τον χρόνο της μεταγραφής. Η μεταγραφή είναι πράξη δημόσιας αρχής που
επιχειρείται μετά από αίτηση όποιου έχει έννομο συμφέρον (ΑΚ 1194). Για τη
μεταβίβαση της κυριότητας αρκεί η μεταγραφή χωρίς να χρειάζεται και παράδοση
του ακινήτου. Πάντως σκόπιμο είναι να επιδιώκεται η παράδοση ώστε εάν ο
τίτλος της μεταβίβασης έχει κάποιο ελάττωμα, να αρχίζει αμέσως η χρησικτησία
(ΑΚ 1041). Εάν μετά την μεταγραφή ο πωλητής αρνείται να παραδώσει το ακίνητο
στον αγοραστή ο τελευταίος μπορεί να επιδιώξει δικαστικά την παράδοση και
μάλιστα κατά 2 τρόπους, (α) διεκδικητική αγωγή (ΑΚ 1094), (β) ενοχική αγωγή από
πώληση (ΑΚ 513). Εάν το ακίνητο παραδόθηκε στον αγοραστή πριν από τη

39


μεταγραφή, αυτός δεν απέκτησε βέβαια την κυριότητα αλλά έχει ορισμένες
συνέπειες: (α) εάν ο πωλητής διεκδικήσει το ακίνητο, ο αγοραστής που βρίσκεται
στη νομή μπορεί να αποκρούσει τη διεκδίκηση με την ανατρεπτική ένσταση ότι
δικαιούται απέναντι στον ενάγοντα κύριο σε νομή του πράγματος (ΑΚ 1095, 513).
(Β) με την παράδοση μεταβαίνει κατά την ΑΚ 522 στον αγοραστή ο κίνδυνος της
τυχαίας καταστροφής ή χειροτέρευσης του πράγματος.
Η εμπράγματη σύμβαση ειδικότερα
(α) το πραγματικό της
Αν και η ΑΚ 1033 αναφέρεται σε ‘’συμφωνία’’ δεν υπάρχει αμφιβολία ότι
πρόκειται για την εμπράγματη σύμβαση μεταβίβασης της κυριότητας. Αντίθετα,
προς την μεταβίβαση της κυριότητας κινητού, όπου η εμπράγματη σύμβαση
αποτελείται κατά την ΑΚ 1034 από τη συμφωνία για τη μετάθεση της κυριότητας
και την παράδοση της νομής, στην εκποίηση ακινήτων η εμπράγματη σύμβαση
συνίσταται στη συμβολαιογραφική συμφωνία για μετάθεση της κυριότητας. Η
μεταγραφή παρότι είναι απαραίτητη για την μεταβίβαση της κυριότητας δεν
αποτελεί στοιχείο του πραγματικού της σύμβασης, αλλά όρο του ενεργού. Δηλαδή
η δικαιοπραξία της ΑΚ 1033 ολοκληρώνεται με την κατάρτιση της, πλην όμως δεν
αναπτύσσει ενέργεια παρά μόνο από την μεταγραφή (ΑΚ 1194).
(β) ο αιτιώδης χαρακτήρας της
Ο ΑΚ αγνοεί την γενική προστασία εκείνου που απέκτησε καλόπιστα ακίνητο από
μη κύριο με βάση ανακριβή εγγραφή στα βιβλία μεταγραφών. Γεννιέται λοιπόν
το ερώτημα μήπως η αρχή του αιτιωδούς της εμπράγματης σύμβασης όπως
καθιερώνεται στην ΑΚ 1033 δημιουργεί κινδύνους για την ασφάλεια των
συναλλαγών. Και αυτό γιατί κάθε ελάττωμα της ενοχικής δικαιοπραξίας που
αποτελεί την αιτία της εμπράγματης σύμβασης θα μπορούσε να καταστήσει
ανίσχυρη την μεταβίβαση της κυριότητας, βλάπτοντας έτσι την αξιοπιστία των
βιβλίων μεταγραφών και την ασφάλεια των συναλλαγών στα ακίνητα. Αυτός
λοιπόν που θα επιθυμούσε να αγοράσει ακίνητο και να μεταγράψει το σχετικό
συμβόλαιο δεν θα εξασφαλιζόταν από το ότι ο πωλητής θα αναγραφόταν στα
βιβλία μεταγραφών ως κύριος, θα έπρεπε εκτός από τον έλεγχο των τίτλων του
πωλητή, να ελέγχει εάν η ενοχική σύμβαση μεταξύ του πωλητή και του
δικαιοπαρόχου του είχε κάποιο ελάττωμα. Η ίδια διαδικασία θα έπρεπε να
ακολουθηθεί και για τις προηγούμενες μεταβιβάσεις μέχρι τη συμπλήρωση του
χρόνου χρησικτησίας. Για τους λόγους αυτούς ο νόμος προβλέπει με ειδικές
διατάξεις προστασία των συναλλασσομένων, στις συνηθέστερες περιπτώσεις
ελαττωμάτων δικαιοπραξίας. Οι διατάξεις αυτές είναι των άρθρων ΑΚ 139, 184 και
1203,1204 ΑΚ. Ειδικότερα: (Α) Κατά την ΑΚ 139, η εικονικότητα δεν βλάπτει
εκείνον που συναλλάχθηκε αγνοώντας την. Άρα η εξαιτίας της εικονικότητας
ακυρότητα της εμπράγματης σύμβασης δεν βλάπτει τον τρίτο, που απέκτησε το
ακίνητο από τον εικονικό κύριο αγνοώντας την εικονικότητα. (β) κατά την ΑΚ 184,
η ακυρώσιμη δικαιοπραξία μετά την ακύρωση της εξομοιώνεται με την εξαρχής
άκυρη και συνεπώς ανατρέπονται όλα τα αποτελέσματα της ακόμη και απέναντι
σε τρίτους που δεν γνώριζαν το ελάττωμα. Ας υποθέσουμε π.χ ότι ο Α μεταβιβάζει
στον Β την κυριότητα ορισμένου ακινήτου και ο Β στον Γ. Εάν κατόπιν ο Α επιτύχει
την ακύρωση της εκποίησης προς τον Β λόγω πλάνης, απάτης απειλής η
ακυρότητα αυτή έχει κατά την ΑΚ 184 αναδρομικά αποτελέσματα και θα έπρεπε
ο Γ να χάσει την κυριότητα στο ακίνητο, το οποίο θα άνηκε στον Α. Ένα τέτοιο

40


αποτέλεσμα θα κλόνιζε ανεπανόρθωτα την ασφάλεια των συναλλαγών και την
πίστη στα βιβλία των μεταγραφών. Για αυτό η ΑΚ 184 ορίζει στη συνέχεια ότι η
δικαιοπραξία που ακυρώθηκε εξομοιώνεται με την εξαρχής άκυρη, με την
επιφύλαξη των διατάξεων που αφορούν εμπράγματα δικαιώματα που τρίτος
απέκτησε από σύμβαση που ακυρώθηκε. Οι διατάξεις αυτές είναι σχετικά με τα
ακίνητα, οι ΑΚ 1203, 1204. Σύμφωνα με αυτές εάν ακυρωθεί εμπράγματη
σύμβαση, που έχει ήδη μεταγραφεί, εξαιτίας πλάνης απάτης απειλής, δεν
ανατρέπονται τα εμπράγματα δικαιώματα που αποκτήθηκαν από τρίτους.
Τακτική χρησικτησία
(α) η έννοια
Η κτήση κυριότητας με σύμβαση είναι ο σπουδαιότερος και συνηθέστερος τρόπος
για την κτήση κυριότητας ακινήτου με ειδική διαδοχή. Πολλές φορές όμως η
σύμβαση είναι άκυρη για διάφορους λόγους όπως π. χ επειδή αυτός που
μεταβιβάζει το ακίνητο είτε δεν ήταν κύριος είτε δεν είχε ικανότητα για
δικαιοπραξία, είτε δεν είχε εξουσία διαθέσεως. Σε αυτές τις περιπτώσεις ο
αντισυμβαλλόμενος δεν γίνεται μεν αμέσως κύριος, μπορεί να αποκτήσει
αργότερα κυριότητα, εάν συντρέχουν οι προϋποθέσεις της χρησικτησίας. Η
χρησικτησία είναι πρωτότυπος τρόπος κτήσης κυριότητας κινητού ή ακινήτου. Η
πρακτική της σπουδαιότητα όμως εμφανίζεται κυρίως στα ακίνητα, γιατί στα
κινητά υπάρχει η δυνατότητα κτήσης κυριότητας από μη κύριο (ΑΚ 1036). Σε αυτά
η χρησιμότητα της χρησικτησίας περιορίζεται μόνο στα κλοπιμαία και στα
απολωλότα, των οποίων καλόπιστη κτήση δεν είναι δυνατή (ΑΚ 1038). Ο νόμος
διακρίνει δύο είδη χρησικτησίας: την τακτική (ΑΚ 1041) και την έκτακτη (ΑΚ 1045).
(β) προϋποθέσεις
Όπως καθορίζονται στις ΑΚ 1041,1054-1055: (α) πράγμα δεκτικό χρησικτησίας, (β)
νομή του πράγματος, (γ) καλή πίστη, (δ) νόμιμος ή νομιζόμενος τίτλος, (ε)
πάροδος οριζόμενου χρόνου.
(α)Πράγμα δεκτικό χρησικτησίας: υπάρχουν πράγματα στα οποία δεν είναι
δυνατή η κτήση κυριότητας με χρησικτησία είτε γιατί είναι ανεπίδεκτα
χρησικτησίας (ΑΚ 1054), είτε γιατί εξαιρούνται από τη χρησικτησία (ΑΚ 1055), είτε
γιατί από τη φύση τους δεν μπορούν να αποτελέσουν αντικείμενο χρησικτησίας.
Ανεπίδεκτα χρησικτησίας: είναι κατά την ΑΚ 1054 τα εκτός συναλλαγής
πράγματα, δηλαδή τα κοινά σε όλους, τα κοινόχρηστα και τα προορισμένα για την
εξυπηρέτηση δημοσίων δημοτικών κοινοτικών ή θρησκευτικών σκοπών (ΑΚ 969).
Εξαιρούμενα από τη χρησικτησία: είναι πράγματα κατ΄αρχήν δεκτικά
χρησικτησίας τα οποία όμως ο νόμος για ειδικούς λόγους εξαιρεί από αυτή. Τέτοια
είναι: (α) τα πράγματα των προσώπων που τελούν υπό γονική μέριμνα,
επιτροπεία ή δικαστική συμπαράσταση, εφόσον διαρκούν οι καταστάσεις αυτές
(ΑΚ 1055), (β) τα ακίνητα του Δημοσίου, (γ) τα ακίνητα των δήμων και κοινοτήτων,
(δ) τα ακίνητα της Εκκλησίας. Όσα από τη φύση τους δεν μπορούν να αποτελούν
αντικείμενο χρησικτησίας: εδώ ανήκουν π. χ τα συστατικά άλλου πράγματος (ΑΚ
953), τα οποία είναι μεν δεκτικά χωριστής νομής, όχι όμως και χωριστής
χρησικτησίας γιατί αυτό θα αντέκειτο στον κανόνα της ΑΚ 953. Αντικείμενο
χρησικτησίας δεν μπορεί να είναι ούτε η ομάδα πραγμάτων ως σύνολο, ενώ –
αντίθετα – χρησιδεσπόζονται χωριστά καθένα από τα πράγματα που την
αποτελούν.

41


(β) Νομή του πράγματος: χρησικτησία δεν είναι νοητή χωρίς νομή του πράγματος.
Στα ακίνητα πρέπει η κτήση της νομής να συνδυάζεται αναγκαία με μεταγραφή
του τίτλου, στον οποίο στηρίζεται η κτήση αυτή (ΑΚ 1043§2): ούτε μόνη η κτήση
της νομής, ούτε μόνη η μεταγραφή αρκούν για την έναρξη της χρησικτησίας.
Νομή υπάρχει και όταν η κατοχή αποχωρίστηκε από αυτή και βρίσκεται σε τρίτο
π. χ όταν ο χρησιδεσπόζων έχει εκμισθώσει το ακίνητο σε τρίτο. Για τη νομή ως
προϋπόθεση της χρησικτησίας εφαρμόζονται οι διατάξεις των ΑΚ 947 επ. Εδώ
ορίζεται ειδικά ότι η κτήση της νομής πρέπει να δικαιολογείται από τον τίτλο. Εάν
π. χ ο Α αγοράσει ακίνητο με άκυρη σύμβαση και μεταγράψει το συμβόλαιο, η
κτήση της νομής του ακινήτου πρέπει να γίνει σε εκτέλεση της σύμβασης
πωλήσεως. Η νομή πρέπει να υπάρχει καθ’ όλον το αναγκαίο για τη χρησικτησία
χρόνο. Ο ισχυριζόμενος ότι απέκτησε την κυριότητα του πράγματος με
χρησικτησία πρέπει να αποδείξει όχι μόνο την κτήση της νομής κατά τουρ όρους
του νόμου αλλά και την αδιάκοπη ύπαρξη της κατά τη διάρκεια του αναγκαίου
για την χρησικτησία χρόνου. Πρέπει μάλιστα να αναφέρει στο δικόγραφο τις
μικρότερες υλικές πράξεις, δικές του ή του αντιπροσώπου του από τις συνάγεται
αφενός η φυσική εξουσίαση του πράγματος και αφετέρου η βούληση του να
κατέχει το πράγμα σαν δικό του. Επειδή όμως αυτή η απόδειξη είναι δύσκολη, ο
νόμος εισάγει μαχητό τεκμήριο νομής (ΑΚ 1046). Σύμφωνα με τη διάταξη αυτή
εάν ο χρησιδεσπόζων αποδείξει ότι απέκτησε τη νομή με την έναρξη της
χρησικτησίας και ότι νεμόταν το πράγμα κατά τη λήξη της, τεκμαίρεται η ύπαρξη
νομής και στον ενδιάμεσο χρόνο. Ο αντίδικος μπορεί να καταρρίψει το τεκμήριο
αυτό εάν ανταποδείξει ότι ο χρησιδεσπόζων δεν είχε διαρκή νομή αλλά ενδιάμεσα
την είχε χάσει.
Καλή πίστη: κατά την ΑΚ 1042,ο χρησιδεσπόζων είναι καλόπιστος όταν χωρίς
βαριά αμέλεια έχει την πεποίθηση ότι απέκτησε την κυριότητα. Άρα καλή πίστη
στη χρησικτησία είναι η πεποίθηση του νομέα κατά την κτήση της νομής ότι
απέκτησε την κυριότητα. Εάν αντίθετα γνωρίζει ότι δεν έγινε κύριος ή το αγνοεί
από βαριά αμέλεια, δεν υπάρχει καλή πίστη. Βαριά αμέλεια συνιστά η παράλειψη
ελέγχου των οικείων βιβλίων μεταγραφών. Μόνο το γεγονός έγερσης της
διεκδικητικής αγωγής κατά του χρησιδεσπόζοντος δεν δημιουργεί αναγκαία σε
αυτόν την πεποίθηση ότι το πράγμα είναι ξένο, ούτε αποκλείει τη δυνατότητα να
εμμείνει αυτός καλόπιστα στην μέχρι τώρα πεποίθηση του ότι κατέχει το πράγμα
νομίμως και ότι η αγωγή εναντίον του είναι αβάσιμη. Κρίσιμος χρόνος για την
καλή πίστη: η καλή πίστη του χρησιδεσπόζοντος πρέπει και αρκεί να υπάρχει
κατά την κτήση της νομής από αυτόν (ΑΚ 1044). Σχέση καλής πίστης με τον
νόμιμο τίτλο: η καλή πίστη, δηλαδή η πεποίθηση του νομέα ότι απέκτησε την
κυριότητα, δεν αρκεί μόνη της, αλλά πρέπει να συνδέεται με τον νόμιμο τίτλο, π.
χ ο αγοραστής του ακινήτου πρέπει να πιστεύει ότι απέκτησε κυριότητα με την
πώληση και τη μεταγραφή του συμβολαίου. Αυτό δεν σημαίνει ότι η ύπαρξη
νόμιμου τίτλου αποτελεί και τεκμήριο καλής πίστης όπως υποστηριζόταν στο
προϊσχύσαν δίκαιο. Παρόλο που η καλή πίστη δικαιολογείται από τη συνδρομή
νόμιμου τίτλου τα δύο αυτά στοιχεία (νόμιμος τίτλος & καλή πίστη) αποτελούν
αυτοτελή στοιχεία της χρησικτησίας και η ύπαρξη του καθενός πρέπει να
αποδεικνύεται χωριστά. Πρόσωπο στο οποίο πρέπει να υπάρχει η καλή πίστη: εάν
η νομή αποκτάται με αντιπρόσωπο, η καλή πίστη πρέπει να υπάρχει σε αυτόν,
σύμφωνα με τον κανόνα της ΑΚ 214. Εάν όμως ο αντιπρόσωπος ενήργησε με βάση

42


τις οδηγίες του αντιπροσωπευόμενου, ο τελευταίος δεν μπορεί , για περιστατικά
που γνώριζε ή όφειλε να γνωρίζει να επικαλεστεί την άγνοια του αντιπροσώπου
(ΑΚ 215).
Νόμιμος ή νομιζόμενος τίτλος
Έννοια: ο νόμος συγκαταλέγει μεταξύ των προϋποθέσεων της χρησικτησίας τον
νόμιμο (ΑΚ 1041) ή νομιζόμενο (ΑΚ 1043) τίτλο, χωρίς να δίνει όμως της έννοιας
του. Γενικά, θα μπορούσε να χαρακτηριστεί ως νόμιμος τίτλος το νομικό εκείνο
γεγονός, που κατ’ αρχήν είναι κατάλληλο να προσπορίσει κυριότητα στον
αποκτώντα, στη συγκεκριμένη περίπτωση όμως δεν την προσπόρισε σε αυτόν
λόγω ελαττώματος, από το οποίο έπασχε. Ο αποκτών, μερικές φορές, αν και
απέκτησε τη νομή, δεν μπορεί να γίνει αμέσως κύριος, γιατί ο τίτλος είναι
ελαττωματικός ή ανύπαρκτος. Ακριβώς στις περιπτώσεις αυτές φαίνεται καθαρά
η χρησιμότητα του θεσμού της χρησικτησίας: ο νομέας δεν γίνεται μεν αμέσως
κύριος μπορεί όμως εφόσον συντρέχουν οι προϋποθέσεις της χρησικτησίας-να
αποκτήσει κυριότητα μετά την πάροδο ορισμένου χρόνου. Ο νόμιμος τίτλος
μπορεί να είναι οποιοσδήποτε τρόπος κτήσης κυριότητας, είτε πρωτότυπος είτε
παράγωγος. Ο τίτλος όμως πρέπει να είναι ελαττωματικός για να έχει νόημα η
χρησικτησία. Εάν είναι καθ’ όλα έγκυρος, ζήτημα χρησικτησίας δεν γεννιέται.
Ανάλογα με το ελάττωμα άλλοτε υπάρχει νόμιμος τίτλος και άλλοτε απλώς
νομιζόμενος.
Νόμιμος τίτλος: νόμιμος τίτλος με την έννοια της ΑΚ 1041 υπάρχει όταν ο κτητικός
τρόπος της κυριότητας έχει όλα τα αναγκαία για το κύρος του στοιχεία, δεν
επιφέρει όμως την κτήση της κυριότητας, γιατί αυτή έλειπε από τον δικαιοπάροχο.
Π. χ η δωρεά έγινε με συμβολαιογραφικό τύπο και μεταγραφή, αλλά ο δωρητής
δεν ήταν ο κύριος, ο κληρονόμος απέκτησε τη νομή του πράγματος, αυτός όμως
δεν άνηκε στον κληρονομούμενο. Το ελάττωμα του τίτλου συνίσταται εδώ
αποκλειστικά στην έλλειψη κυριότητας του δικαιοπαρόχου. Εάν συνέτρεχε και
αυτή η προϋπόθεση, ο νομέας θα γινόταν κύριος αμέσως και δεν θα είχε ανάγκη
χρησικτησίας. Τώρα όμως την υπάρχουσα έλλειψη κυριότητας αναπληρώνει η
χρησικτησία. Ο νομέας δεν αποκτά μεν αμέσως κυριότητα λόγω του υπάρχοντος
ελαττώματος. Εφόσον όμως έχει την πεποίθηση ότι με τον νόμιμο τίτλο απέκτησε
κυριότητα την αποκτά πράγματι με χρησικτησία μόλις συμπληρωθεί ο αναγκαίος
χρόνος.
Νομιζόμενος τίτλος: είναι αφενός ο ανύπαρκτος τίτλος, τον οποίο ο νομέας
δικαιολογημένα νόμισε ότι υπάρχει και αφετέρου ο άκυρος τον οποίο
δικαιολογημένα θεώρησε ως έγκυρο. Μερικές φορές ο τίτλος είναι ανύπαρκτος,
δεν υπάρχει ούτε εξωτερικά. Άλλοτε μεν υπάρχει εξωτερικά αλλά η
ελαττωματικότητα του οφείλεται σε άλλες ατέλειες και όχι στην έλλειψη
κυριότητας του δικαιοπαρόχου. Λείπει π. χ η ικανότητα για δικαιοπραξία, η
εξουσία για διάθεση, ο τύπος. Σε όλες αυτές τις περιπτώσεις ο νομέας δεν μπορεί
να αποκτήσει κατ’ αρχήν κυριότητα. Εάν όμως αγνοεί όχι από βαριά αμέλεια την
ανυπαρξία ή το ελάττωμα του τίτλου, εάν δηλαδή πιστεύει δικαιολογημένα την
ύπαρξη ή στο κύρος του τίτλου και στη δυνάμει αυτού κτήση κυριότητας εκ μέρους
του, υπάρχει νομιζόμενος τίτλος, ο οποίος μπορεί να οδηγήσει σε κτήση
κυριότητας με χρησικτησία. Κατά την ΑΚ 1043§1, για την κτήση κυριότητας με
χρησικτησία αρκεί και νομιζόμενος τίτλος, εφόσον δικαιολογείται η καλή πίστη
του νομέα. Αυτό σημαίνει ότι όταν υπάρχει νομιζόμενος τίτλος εκτός από τις κατά

43


την ΑΚ 1041 προϋποθέσεις της χρησικτησίας (νομή, καλή πίστη, χρόνος)
απαιτείται επιπλέον καλή πίστη και για τον τίτλο. Δεν αρκεί δηλαδή μόνη η
πεποίθηση του νομέα ‘’ότι απέκτησε την κυριότητα’’ (ΑΚ 1042), αλλά πρέπει να
συντρέχει και πεποίθηση αυτού ότι υπάρχει ισχυρός νόμιμος τίτλος. Η καλή πίστη
για την ύπαρξη νόμιμου τίτλου δεν αναπληρώνει πάντοτε την έλλειψη του. Ειδικά
για τα ακίνητα, η ΑΚ 1043 ορίζει ότι στις περιπτώσεις που απαιτείται μεταγραφή
χωρίς αυτή δεν υπάρχει νομιζόμενος τίτλος. Εάν δεν τηρήθηκαν οι αναγκαίες
διατυπώσεις για την κτήση κυριότητας ακινήτου (ΑΚ 1033: συμβολαιογραφικό
έγγραφο και μεταγραφή) ο νόμος θεωρεί ότι δεν δικαιολογείται η πεποίθηση του
νομέα ότι απέκτησε κυριότητα. Ο νόμος αποκλείει εδώ την δυνατότητα ύπαρξης
καλής πίστης, γιατί αυτή στερείται και του στοιχειωδούς ευλογοφανούς
στηρίγματος δι’ επιμελή άνθρωπον.
Πάροδος ορισμένου χρόνου
Η τελευταία προϋπόθεση για την κτήση κυριότητας με χρησικτησία είναι η
πάροδος ορισμένου χρόνου στη νομή του πράγματος. Ο χρόνος αυτός είναι 3
χρόνια για τα κινητά και 10 χρόνια για τα ακίνητα (ΑΚ 241§1) και συμπληρώνεται
με την παρέλευση της αντίστοιχης ημερομηνίας του τελευταίου έτους (ΑΚ 243). Η
νομή πρέπει να υπήρχε καθ’ όλο το τριετές ή δεκαετές χρονικό διάστημα. Ο
χρησιδεσπόζων διευκολύνεται όμως στην απόδειξη του γεγονότος αυτού με το
τεκμήριο της ΑΚ 1046. Σχετικά με τον χρόνο της χρησικτησίας πρέπει να
εξεταστούν τα ζητήματα της προσαύξησης (ΑΚ 1051-1052), της αναστολής (ΑΚ
1047) και της διακοπής του (ΑΚ 1048-1050). Προσαύξηση: πολλές φορές ο
χρησιδεσπόζων δεν παραμένει στη νομή του πράγματος μέχρι τη συμπλήρωση
του χρόνου της χρησικτησίας αλλά είτε πεθαίνει και κληρονομείται από άλλον
είτε μεταβιβάζει το πράγμα σε άλλον. Στις περιπτώσεις αυτές γεννιέται το
πρόβλημα ποια αξία έχει ο χρόνος που πέρασε για τον καθολικό ή ειδικό διάδοχο
του χρησιδεσπόζοντος, δηλαδή εάν η χρησικτησία που άρχισε συνεχίζεται στο
πρόσωπο του (διαδοχή στην χρησικτησία) ή εάν αρχίζει νέα αυτοτελής
χρησικτησία και ο χρόνος που πέρασε υπολογίζεται απλώς στον χρόνο
χρησικτησίας του διαδόχου (προσαύξηση χρόνου). Ο ΑΚ υιοθέτησε κατά την
κρατούσα γνώμη προκειμένου για την τακτική χρησικτησία τόσο στην καθολική
όσο και στην ειδική διαδοχή, την προσαύξηση χρόνου. Από την ΑΚ 1051,
συνάγεται ότι ο καθολικός ή ειδικός διάδοχος μπορεί να συνυπολογίσει τον χρόνο
του δικαιοπαρόχου του στον δικό του χρόνο, μόνο εάν έχει και ο ίδιος τα προσόντα
της χρησικτησίας εάν δηλαδή είναι καλόπιστος. Εάν όμως ο αρχικός νομέας δεν
ήταν καλόπιστος, δεν είναι δυνατή η προσαύξηση: ο χρόνος της χρησικτησίας
αρχίζει στο πρόσωπο του καλόπιστου διαδόχου και μάλιστα από την στιγμή που
απέκτησε αυτός τη νομή του πράγματος. Τελολογικά ορθότερη είναι εντούτοις η
άποψη κατά την οποία ο ΑΚ καθιερώνει στην καθολική διαδοχή συνέχιση της
χρησικτησίας και στην ειδική διαδοχή προσαύξηση χρόνου. Η ΑΚ 1051 πρέπει να
ερμηνευτεί σε συνδυασμό με τις 983 & 1710§1. Από αυτές τις διατάξεις συνάγεται
ότι ο κληρονόμος συνεχίζει ακριβώς την ίδια νομή που είχε ο κληρονομούμενος.
Άρα με τον θάνατο του χρησιδεσπόζοντος η χρησικτησία συνεχίζεται από τον
καθολικό διάδοχο, χωρίς να ενδιαφέρει εάν είναι και αυτός καλόπιστος ή όχι
(διαδοχή στη χρησικτησία). Ο κληρονόμος με τη συμπλήρωση δεκαετίας από την
αρχική κτήση της νομής εκ μέρους του κληρονομούμενου αποκτά πρωτότυπα την
κυριότητα. Κατά την ΑΚ 1052, εάν ο νομέας κληρονομιάς δηλαδή αυτός που

44


νέμεται τα αντικείμενα ως κληρονόμος συγκεντρώνει τα προσόντα της
χρησικτησίας και παραδώσει τα κληρονομιαία στον αληθινό κληρονόμο ο χρόνος
χρησικτησίας του νομέα υπολογίζεται υπέρ του αληθινού κληρονόμου. Σκοπός
της διάταξης είναι να αποτραπούν δυσμενείς επιπτώσεις σε βάρος του
κληρονόμου από το γεγονός ότι ένα πράγμα της κληρονομιάς το οποίο στην
πραγματικότητα δεν άνηκε κατά κυριότητα στον κληρονομούμενο καταλήφθηκε
προσωρινά από τον νομέα κληρονομιάς. Μολονότι ο αληθινός κληρονόμος δεν
είναι διάδοχος του νομέα κληρονομιάς ο νόμος για να του δώσει τη δυνατότητα
να αποκτήσει το πράγμα με χρησικτησία τον μεταχειρίζεται στο σημείο αυτό ως
διάδοχο του και ορίζει ότι ο αληθινός κληρονόμος μπορεί να συνυπολογίσει στον
χρόνο της νομής του τον χρόνο κατά τον οποίο το πράγμα βρισκόταν στη νομή
του νομέα της κληρονομιάς. Η ΑΚ 1052 συμπληρώνει την ΑΚ 1051.
Αναστολή: η χρησικτησία ομοιάζοντας στο σημείο αυτό με την παραγραφή ενέχει
και το στοιχείο της κύρωσης κατά του κυρίου που παραμελεί την έγερση της
διεκδικητικής αγωγής εναντίον του νομέα. Η κύρωση όμως αυτή είναι νοητή μόνο
εάν δεν υπάρχουν πραγματικοί ή νομικοί λόγοι που να εμποδίζουν την άσκηση
των εξουσιών της κυριότητας. Στην αντίθετη περίπτωση θα είναι άδικο να χάνει
ο κύριος το δικαίωμα του πάνω στο πράγμα, εάν και δεν μπορεί να αμυνθεί
δικαστικά. Για αυτούς τους λόγους η ΑΚ 1047 ορίζει ότι η χρησικτησία του νομέα
κατά του κυρίου αναστέλλεται για τους ίδιους λόγους για τους οποίους
αναστέλλεται και η παραγραφή της διεκδικητικής αγωγής του κυρίου κατά του
νομέα. Διακοπή: μερικά γεγονότα (ΑΚ 1048-1049) έχουν ως αποτέλεσμα την
διακοπή της χρησικτησίας (τακτικής και έκτακτης) με συνέπεια ο χρόνος μέχρι τη
διακοπή να μην υπολογίζεται πλέον. Μετά τη λήξη της διακοπής είναι δυνατή η
έναρξη νέας χρησικτησίας (ΑΚ 1050). Οι λόγοι διακοπής είναι μόνο όσοι
αναφέρονται στις ΑΚ 1048-1049, δηλαδή η απώλεια της νομής και η έγερση της
διεκδικητικής αγωγής κατά του χρησιδεσπόζοντος. (α) διακοπή λόγω απώλειας της
νομής: κατά την ΑΚ 1048 η χρησικτησία διακόπτεται με την απώλεια της νομής.
Απώλεια της νομής επέρχεται όταν εκλείψει η φυσική εξουσία πάνω στο πράγμα
ή η διάνοια κυρίου ή και τα δύο. Αδιάφορο είναι εάν η απώλεια ήρθε εκούσια ή
ακούσια, αυτοπροσώπως ή με αντιπρόσωπο, εάν η νομή περιήλθε στον αληθή
κύριο ή όχι. Αντίθετα, με τον θάνατο του χρησιδεσπόζοντος δεν επέρχεται
απώλεια της νομής, εκτός εάν τρίτος καταλάβει τη νομή του πράγματος
αποκλείοντας (ΑΚ 983) τον κληρονόμο. Η διακοπή της χρησικτησίας εξαιτίας της
απώλειας της νομής δεν ανατρέπεται ούτε ματαιώνεται με την ανάκτηση της
νομής από εκείνον που την έχασε, εκτός εάν συντρέχουν οι προϋποθέσεις της ΑΚ
1048. Με την ανάκτηση της νομής αρχίζει νέα χρησικτησία. Κατ’ εξαίρεσιν, η
απώλεια της νομής δεν συνεπάγεται διακοπή της χρησικτησίας εάν επήλθε χωρίς
την βούληση του χρησιδεσπόζοντος και αυτός ανέκτησε τη νομή (αυτοδυνάμως ή
ενδίκως) μέσα σε ένα χρόνο από την απώλεια ή αργότερα μεν αλλά συνέπεια
αγωγής που την άσκησε μέσα στον χρόνο αυτό (ΑΚ 1048).
Διακοπή λόγω έγερσης αγωγής: κατά την ΑΚ 1049 η χρησικτησία διακόπτεται με
έγερση διεκδικητικής αγωγής κατά του χρησιδεσπόζοντος ή εκείνου που κατέχει
επ’ ονόματι του χρησιδεσπόζοντος. Αντίθετα η αγωγή αποβολής από τη νομή ή η
αίτηση για λήψη ασφαλιστικών μέτρων νομής δεν επιφέρει διακοπή της
χρησικτησίας (ΑΚ 1049). Η διακοπή επέρχεται μόνο υπέρ του ενάγοντος (σχετική
η ενέργεια της αγωγής). Συνέπειες διακοπής: η ΑΚ 1050 ορίζει ότι σε περίπτωση

45


διακοπής της χρησικτησίας, ο χρόνος που πέρασε εως την διακοπή δεν
υπολογίζεται. Νέα χρησικτησία μπορεί να αρχίσει μόνο μετά τη λήξη της
διακοπής. Η διάταξη ανταποκρίνεται στη ρύθμιση της ΑΚ 270 προκειμένου για
παραγραφή. Στη διακοπή ο χρόνος που πέρασε μέχρι αυτή δεν υπολογίζεται.
Μετά τη λήξη της διακοπής μπορεί να αρχίσει νέα χρησικτησία η οποία όμως θα
είναι ανεξάρτητη από την παλαιά που διακόπηκε. Το είδος της νέας χρησικτησίας
(Τακτική ή έκτακτη) εξαρτάται από τις προϋποθέσεις που συντρέχουν κατά την
έναρξη της. Για να είναι τακτική, πρέπει ο χρησιδεσπόζων να απέκτησε νομή με
νόμιμο τίτλο και καλή πίστη. Η νέα χρησικτησία αρχίζει ανάλογα με τον λόγο
διακοπής: εάν η παλαιά διακόπηκε ένεκα απώλειας της νομής, η νέα αρχίζει με
την ανάκτηση της (ΑΚ 1048). Εάν η παλαιά διακόπηκε ένεκα εγέρσεως αγωγής
από τον κύριο, η νέα χρησικτησία αρχίζει από την έγερση της αγωγής ή από την
τελευταία διαδικαστική πράξη των διαδίκων ή του δικαστηρίου.
Αποτελέσματα
Τα αποτελέσματα της χρησικτησίας είναι η κτήση κυριότητας από τον
χρησιδεσπόζοντα (ΑΚ 1041) και η απόσβεση των περιορισμένων εμπραγμάτων
δικαιωμάτων που έχουν πιθανώς τρίτοι πάνω στο πράγμα (ΑΚ 1053).
Κτήση κυριότητας
Η χρησικτησία αποτελεί πρωτότυπο τρόπο κτήσης κυριότητας αφού ο
χρησιδεσπόζων δεν στηρίζει το δικαίωμα του στο δικαίωμα του προκατόχου του
αλλά αποκτά κυριότητα ανεξάρτητα από την θέληση του. Με τη συμπλήρωση του
χρόνου χρησικτησίας αποσβήνεται η μέχρι τώρα κυριότητα και ο χρησιδεσπόζων
αποκτά νέα κυριότητα. Η έκταση της κυριότητας που αποκτάται προσδιορίζεται
από την έκταση της νομής του χρησιδεσπόζοντος, σύμφωνα με τον κανόνα tantum
praescriptum quantum possessum. Εάν λ. χ από έναν αγρό εκτάσεως 10
στρεμμάτων ο χρησιδεσπόζων νεμόταν με τα προσόντα της τακτικής
χρησικτησίας επί δέκα χρόνια τα πέντε στρέμματα, μόνο σε αυτά αποκτά
κυριότητα. Επίσης αποκτά κυριότητα στα παραρτήματα του ακινήτου μόνο
εφόσον είχε και σε αυτά νομή χρησικτησίας (ΑΚ 960). Εάν οι χρησιδεσπόζοντες
είναι περισσότεροι και έχουν συννομή στο πράγμα γίνονται συγκύριοι κατά
ιδανικά μέρη. Εάν όμως λείπουν από κάποιον οι προϋποθέσεις της χρησικτησίας
ούτε ο ίδιος αποκτά κυριότητα ούτε η μερίδα του προσαυξάνει τις μερίδες των
άλλων.
Απόσβεση των περιορισμένων εμπραγμάτων δικαιωμάτων τρίτων
Εκτός από τη χρησικτησία κυριότητας, ο νόμος καθιερώνει και χρησικτησία
ελευθέρωσης για τα εμπράγματα δικαιώματα που τρίτοι έχουν πιθανώς πάνω στο
πράγμα (π. χ υποθήκη). Τα δικαιώματα αυτά δεν αποσβήνονται από μόνο τον
λόγο ότι αποσβέσθηκε η κυριότητα. Είναι αναγκαίο να συντρέχουν και ως προς
αυτά οι προϋποθέσεις χρησικτησίας: δηλαδή, προκειμένου για τακτική
χρησικτησία, αφενός να ήταν ο χρησιδεσπόζων καλόπιστος σχετικά με το καθένα
από αυτά και αφετέρου να παρήλθε και για αυτά ο απαιτούμενος χρόνος
χρησικτησίας. Με άλλα λόγια ο νόμος καθιερώνει εκτός από την χρησικτησία
κυριότητας και χρησικτησία ελευθέρωσης για τυχόν δικαιώματα τρίτων πάνω στο
πράγμα, η συνδρομή δε των προϋποθέσεων καθεμιάς από αυτές τις 2
χρησικτησίες πρέπει να ελέγχεται χωριστά.

46


Χρησικτησία και αδικαιολόγητος πλουτισμός
Όποιος χάνει την κυριότητα ή περιορισμένο εμπράγματο δικαίωμα συνέπεια της
χρησικτησίας
δεν έχει κατά την ορθότερη γνώμη την απαίτηση του
αδικαιολόγητου κατά του χρησιδεσπόσαντος, γιατί η κτήση με χρησικτησία δεν
μπορεί να θεωρηθεί ότι δεν έχει νόμιμη αιτία κατά την έννοια της ΑΚ 904. Από
τον σκοπό της χρησικτησίας συμπεραίνουμε ότι οι ΑΚ 1041-1055 δεν περιορίζονται
στη ρύθμιση της εμπράγματης μεταβολής αλλά δίνουν στον χρησιδεσπόσαντα
causa ex lege για διατήρηση του πλουτισμού. Όσες φορές ο νόμος θέλησε μόνο την
εμπράγματη μεταβολή αλλά όχι και ουσιαστική οικονομική μετακίνηση, το όρισε
ρητά, όπως στην ΑΚ 1063. Εδώ αντίθετα νόμιμη αιτία αποτελεί ο ίδιος ο θεσμός
της χρησικτησίας.
Έκτακτη χρησικτησία
Κατά την ΑΚ 1045, εκείνος που έχει στη νομή του για μια 20ετια πράγμα κινητό ή
ακίνητο, γίνεται κύριος. Με την έκτακτη χρησικτησία γίνεται δηλαδή ο νομέας
πράγματος κύριος αυτού μετά την πάροδο ορισμένου χρόνου χωρίς να χρειάζεται
ούτε καλή πίστη ούτε τίτλος. Ο δικαιολογητικός λόγος του θεσμού της
χρησικτησίας συμπίπτει μερικώς με εκείνον της τακτικής αλλά είναι εν μέρει πιο
στενός και εν μέρει ευρύτερος από εκείνον.
Προϋποθέσεις
(α) πράγμα δεκτικό χρησικτησίας
Έκτακτη χρησικτησία δεν είναι δυνατή σε πράγματα που είναι ανεπίδεκτα
χρησικτησίας (ΑΚ 1054) ή εξαιρούνται από τη χρησικτησία (ΑΚ 1055).
(β) νομή του πράγματος
Η νομή δεν απαιτείται να είναι ανεπίληπτη ούτε χρειάζεται καλή πίστη του
νομέα. Αυτό σημαίνει ότι και ο κλέφτης κινητού ή αυτός που απέβαλε βίαια τον
κύριο από το ακίνητο αποκτά κυριότητα με έκτακτη χρησικτησία, εάν παραμείνει
20 χρόνια στη νομή του πράγματος.
(γ) πάροδος ορισμένου χρόνου
Η νομή πρέπει να διαρκέσει κατά τον χρόνο που ορίζει ο χρόνος και ο οποίος είναι
αδιάφορο εάν πρόκειται για κινητό ή ακίνητο 20ετια, δηλαδή όσος και ο χρόνος
παραγραφής της διεκδικητικής αγωγής. Οι διατάξεις για την αναστολή (ΑΚ 1047)
τη διακοπή (ΑΚ 1048-1050) και για το τεκμήριο νομής του ενδιάμεσου χρόνου (ΑΚ
1046) ισχύουν και για την έκτακτη χρησικτησία. Διαδοχή στην χρησικτησία: στην
έκτακτη χρησικτησία ισχύει το ότι ο καθολικός ή ειδικός διάδοχος μπορεί χωρίς
άλλο να συνυπολογίσει στη δική του νομή τον χρόνο της νομής του δικαιοπαρόχου
του, χωρίς να χρειάζεται να είναι καλόπιστος. Ειδική διαδοχή: για να
συνυπολογίσει ο χρησιδεσπόζων στη νομή του και τη νομή του δικαιοπαρόχου
του, προκειμένου να συμπληρωθεί η 20ετια της έκτακτης χρησικτησίας δεν
απαιτείται ειδική διαδοχή στο δικαίωμα της κυριότητας πάνω στο πράγμα αλλά
απλώς διαδοχή στη νομή. Αυτή επέρχεται κατά την ΑΚ 976 με άτυπη και
αφηρημένη ή αναιτιώδη σύμβαση η οποία έχει την έννοια ότι στον αποκτώντα
μεταβιβάζεται η ίδια νομή που είχε αυτός που μεταβιβάζει και παραδίδει το
πράγμα.
Αποτελέσματα
Οι συνέπειες της έκτακτης χρησικτησίας είναι οι ίδιες όπως και στην τακτική,
δηλαδή απόσβεση τόσο της προηγούμενης κυριότητας (ΑΚ 1045) όσο και των
τυχόν περιορισμένων εμπραγμάτων δικαιωμάτων τα οποία υπήρχαν κατά την

47


κτήση της νομής και άνηκαν σε τρίτους (ΑΚ 1053). Ο χρησιδεσπόσας αποκτά
ελεύθερη κυριότητα, ακόμη και εάν γνώριζε την ύπαρξη των περιορισμένων
εμπραγμάτων δικαιωμάτων.
Παραίτηση ή εγκατάλειψη κυριότητας ακινήτων
Η ρύθμιση της ΑΚ 972
Όπως ο κύριος του κινητού έτσι και ο κύριος του ακινήτου έχει την δυνατότητα να
παραιτηθεί από την κυριότητα του. Ενώ όμως στα κινητά η παραίτηση από την
κυριότητα με εγκατάλειψη της νομής είναι συνηθισμένη, στα ακίνητα το
φαινόμενο είναι σπανιότερο λόγω της αξίας τους. Είναι πιθανό να παραιτηθεί ο
ιδιοκτήτης ενός ακινήτου από την κυριότητα εάν τα βάρη (φόροι ακίνητης
περιουσίας π.χ) υπερβαίνουν την αξία του ακινήτου ή εάν τα έσοδα από αυτό δεν
αρκούν για τη συντήρηση του. Ο νόμος πάντως, ορίζει ότι τα αδέσποτα ακίνητα
ανήκουν στο Δημόσιο. Το ίδιο ισχύει και για τις περιουσίες όσων πεθαίνουν χωρίς
κληρονόμο.
Η παραίτηση από την κυριότητα
Παραίτηση μπορεί να γίνει: (α) από την κυριότητα ακινήτου, (β) κυριότητα
διακριτού μέρους του ακινήτου, (γ) από ιδανικό μέρος συγκυριότητας εκ μέρους
του συγκύριου, εάν δηλαδή το ακίνητο ανήκει εξ αδιαιρέτου σε περισσότερους, δεν
αποκλείεται η παραίτηση μόνον ενός από τους συγκύριους, (δ) από οριζόντια ή
κάθετη ιδιοκτησία. Η παραίτηση από την κυριότητα αποτελεί δικαιοπραξία
μονομερή μη απευθυντέα αφηρημένη εκποιητική και τυπική. Γίνεται με μονομερή
δήλωση του κυρίου ενώπιον του συμβολαιογράφου και υποβάλλεται σε
μεταγραφή. Η ανάγκη τήρησης του συμβολαιογραφικού τύπου δεν διατυπώνεται
ρητά στον νόμο αλλά προκύπτει από την ανάλογη εφαρμογή των διατάξεων περί
παραιτήσεως από άλλα εμπράγματα δικαιώματα πάνω σε ακίνητο.
Εφαρμόζονται επιπλέον οι γενικές διατάξεις για τις δικαιοπραξίες π. χ
δικαιοπρακτική ικανότητα, βούληση κλπ. Χαρακτηριστικό της ΑΚ 972 παραίτησης
είναι ότι αυτή δεν γίνεται υπέρ ορισμένου προσώπου. Εάν ο ιδιοκτήτης ακινήτου
παραιτηθεί από την κυριότητα υπέρ ορισμένου προσώπου η παραίτηση αυτή
αποτελεί στην πραγματικότητα μεταβίβαση υποκείμενη σε φόρο μεταβιβάσεως.
Το αδέσποτο ακίνητο
Με τη μεταγραφή της συμβολαιογραφικής πράξης περί παραιτήσεως το ακίνητο
γίνεται αδέσποτο και περιέρχεται στην κυριότητα του δημοσίου. Εάν αντικείμενο
της παραίτησης είναι ιδανική μερίδα συγκυριότητας η μερίδα που
εγκαταλείφθηκε δεν προσαυξάνει τις μερίδες των λοιπών συγκύριων αλλά
περιέρχεται στο δημόσιο, το ακίνητο θα ανήκει πλέον στο δημόσιο και τους
άλλους συγκύριους εξ αδιαιρέτου. Το δημόσιο αποκτά κατά την ΑΚ 972
πρωτότυπα την κυριότητα. Συγχρόνως με την κυριότητα αποκτά το δημόσιο
αυτοδικαίως και τη νομή ακινήτου, ανεξάρτητα εάν έλαβε τη φυσική εξουσία
αυτού ή εάν ενήργησε πάνω σε αυτό πράξεις διακατοχής. Επομένως εάν ο μέχρι
τώρα κύριος παραιτήθηκε μεν νομότυπα από την κυριότητα δεν εγκατέλειψε
όμως την φυσική εξουσία του ακινήτου, είναι απλός κάτοχος και μάλιστα
κακόπιστος, κατά του οποίου το Δημόσιο έχει ως νέος κύριος την διεκδικητική
αγωγή (ΑΚ 1094). Τα περιορισμένα δικαιώματα (υποθήκη, δουλείες) πάνω στο
ακίνητο εξακολουθούν να υπάρχουν και μετά την εγκατάλειψη.

48


Κτήση και απώλεια της κυριότητας κινητού
Γενικά για την κτήση κινητού με σύμβαση
Από την ΑΚ 1034 συνάγεται ότι την κτήση κυριότητας κινητού με σύμβαση
διέπουν 3 θεμελιώδεις αρχές: (α) η αρχή της διάκρισης μεταξύ της εμπράγματης
και ενοχικής σύμβασης, (β) η αρχή του αφηρημένου ή αναιτιωδούς της
εμπράγματης σύμβασης, (γ) η αρχή της παράδοσης της νομής.
(α) η αρχή της διάκρισης της εμπράγματης από την ενοχική σύμβαση
Για την μεταβίβαση της κυριότητας κινητού ο νόμος (ΑΚ 1034) απαιτεί την
παράδοση νομής από τον κύριο στο αποκτώντα και συμφωνία μεταξύ τους ότι
μετατίθεται η κυριότητα. Η συμφωνία αυτή, που αποτελεί μαζί με την παράδοση
τη λεγόμενη ‘’εμπράγματη σύμβαση’’ είναι διαφορετική και ανεξάρτητη από τις
ενοχικές συμβάσεις της πώλησης, δωρεάς κλπ., σε εκτέλεση των οποίων
μεταβιβάζεται η κυριότητα. Η μετάθεση της κυριότητας επέρχεται αποκλειστικά
με την εμπράγματη σύμβαση. Με αυτή εκπληρώνει ο πωλητής την ενοχική
υποχρέωση που ανέλαβε (σύμβαση πώλησης) για μεταβίβαση της κυριότητας.
Αντίθετα, η σύμβαση της πώλησης μόνη της δεν επιφέρει καμία μεταβολή στην
εμπράγματη κατάσταση του πωληθέντος, με αυτήν ο πωλητής υπόσχεται απλώς
μετάθεση της κυριότητας (υποσχετική σύμβαση). Η διάθεση που επιχειρείται από
τον πωλητή, με την οποία αυτός αποξενώνεται από την κυριότητα, συντελείται
όχι με σύμβαση της πώλησης αλλά με διαφορετική από αυτή και αυτοτελή
εμπράγματη σύμβαση.
(β) ο αναιτιώδης ή αφηρημένος χαρακτήρας της εμπράγματης σύμβασης
Η αρχή: από την ΑΚ 1034 συνάγεται ότι η εμπράγματη σύμβαση για μεταβίβαση
της κυριότητας κινητού νοείται στον νόμο ως αναιτιώδης ή αφηρημένη, δηλαδή
επάγεται τη μετάθεση της κυριότητας ανεξάρτητα από την ύπαρξη ή το κύρος της
αιτίας. Εάν η εμπράγματη σύμβαση είναι καθεαυτή ισχυρή, η κυριότητα
μεταβιβάζεται, έστω και εάν η ενοχική σύμβαση πάσχει από ελάττωμα, γιατί η
μεταβίβαση της κυριότητας είναι αποτέλεσμα όχι της τελευταίας αλλά της
αφηρημένης εμπράγματης σύμβασης. Βέβαια το αναιτιώδες ή αφηρημένο της
εμπράγματης σύμβασης δεν σημαίνει ότι εάν λείπει η νόμιμη αιτία ή πάσχει, η
εμπράγματη μεταβολή θα διατηρηθεί όπως και δήποτε. Όταν η ενοχική σύμβαση
είναι ανύπαρκτη ή άκυρη ή ακυρώσιμη και ακυρωθεί μεταβιβάζεται μεν η
κυριότητα αλλά ο μεταβιβάσας μπορεί να ζητήσει το πράγμα δηλαδή την
αναμεταβίβαση της κυριότητας με την αγωγή του αδικαιολόγητου πλουτισμού
(ΑΚ 904). Διασπάσεις της αρχής: η εφαρμογή των γενικών διατάξεων για τις
δικαιοπραξίες στην εμπράγματη σύμβαση της ΑΚ 1034 συνεπάγεται μερικές
φορές διάσπαση της αρχής του αναιτιώδους. Τέτοια διάσπαση υπάρχει όταν: (α) ο
λόγος της ακυρότητας ή ακυρωσίας αφορά όχι μόνο την ενοχική αλλά και την
εμπράγματη σύμβαση. Αυτό θα συμβαίνει συνήθως όταν οι 2 αυτές συμβάσεις
συμπίπτουν χρονικά, καταρτιζόμενες συγχρόνως. Η εμπράγματη σύμβαση είναι
ανεξάρτητη από την ενοχική, όχι όμως ανεξάρτητη και από τα τυχόν δικά της
ελαττώματα. Εάν λοιπόν υπάρχει ελάττωμα και στην ενοχική και στην
εμπράγματη σύμβαση, είναι και οι δυο ελαττωματικές (άκυρες ή ακυρώσιμες).
Αυτό βέβαια δεν σημαίνει ότι όταν η εμπράγματη & ενοχική σύμβαση
καταρτίζονται συγχρόνως ο λόγος ακυρότητας ή ακυρωσίας που αφορά τη μια
επεκτείνεται πάντοτε και στην άλλη. Και στην περίπτωση αυτή είναι δυνατόν η
μια να είναι ελαττωματική και η άλλη ισχυρή. Τα ελαττώματα της ενοχικής

49


σύμβασης βαρύνουν και την εμπράγματη, όταν αυτό συνάγεται από τις συνθήκες
της συγκεκριμένης περίπτωσης. (β) όταν σε περίπτωση ακυρότητας της
δικαιοπραξίας λόγω αντίθεσης της σε απαγορευτική διάταξη νόμου (ΑΚ 174) από
την ερμηνεία της διάταξης συνάγεται ότι αυτή απαγορεύει όχι μόνο την ενοχική
αλλά και την εμπράγματη σύμβαση. (γ) όταν σε περίπτωση αντίθεσης της
δικαιοπραξίας στα χρηστά ήθη (ΑΚ 178) η ανηθικότητα αφορά όχι μόνο την
ενοχική αλλά και την εμπράγματη σύμβαση. Βέβαια κατά κανόνα η απλή
μεταβίβαση της κυριότητας είναι ηθικά ουδέτερη γιατί τα ηθικά ή ανήθικα
κίνητρα αφορούν μόνο την ενοχική δικαιοπραξία. Δεν αποκλείεται όμως η
ανηθικότητα να αφορά και την εμπράγματη δικαιοπραξία π. χ όταν από τις
συνθήκες της συγκεκριμένης περίπτωσης προκύπτει ότι με τη μεταβίβαση της
κυριότητας επιδιώκονται ανήθικοι σκοποί. (δ) όταν οι συμβαλλόμενοι εξαρτούν
το κύρος της μεταβίβασης της κυριότητας από το κύρος της ενοχικής σύμβασης
υπό μορφή αίρεσης. Δεν πρέπει να υπολαμβάνουμε πάντοτε ότι συνομολογήθηκε
σιωπηρά μια τέτοια αίρεση γιατί αυτό θα σήμαινε καταστρατήγηση και ανατροπή
της αρχής του αφηρημένου. Ύπαρξη αίρεσης θα γίνει δεκτή εάν προκύπτει από τη
μια μεριά αβεβαιότητα των συμβαλλόμενων για την ισχύ της ενοχικής σύμβασης
και από την άλλη επιθυμία τους να μη μετατεθεί η κυριότητα χωρίς ισχυρή
ενοχική δικαιοπραξία. (ε) κατά μια άποψη όταν η ενοχική και η εμπράγματη
σύμβαση εμφανίζονται ως ενιαία δικαιοπραξία έτσι ώστε να μπορεί να
εφαρμοστεί αναλόγως η ΑΚ 181, κατά την οποία η ακυρότητα μέρους συνεπιφέρει
την ακυρότητα ολόκληρης της δικαιοπραξίας εάν συνάγεται ότι δεν θα είχε
επιχειρηθεί χωρίς το άκυρο μέρος.
Παράδοση της νομής
Για τη μεταβίβαση της κυριότητας δεν αρκεί η συμφωνία μεταξύ του αποκτώντος
και του μεταβιβάζοντος την κυριότητα, αλλά χρειάζεται και παράδοση της νομής.
Με αυτό το πραγματικό στοιχείο γίνεται συνειδητή στους συμβαλλόμενους η
σοβαρότητα της δικαιοπραξίας ενώ ταυτόχρονα γίνεται φανερή στους τρίτους η
εμπράγματη μεταβολή. Με άλλα λόγια η παράδοση της νομής εξυπηρετεί την
ιδέα της δημοσιότητας όπως ακριβώς η μεταγραφή ή η καταχώρηση στο
κτηματολογικό φύλλο προκειμένου για ακίνητα.
Κτήση κυριότητας κινητού από κύριο
Προϋποθέσεις
Για την μεταβίβαση κυριότητας κινητού, χρειάζεται κατά την ΑΚ 1034 παράδοση
της νομής του από τον κύριο σε αυτόν που την αποκτά και συμφωνία των 2 ότι
μετατίθεται η κυριότητα. Άρα οι προϋποθέσεις της μεταβίβασης κυριότητας
κινητού είναι: (α) κυριότητα του μεταβιβάζοντος, (β) συμφωνία μεταβιβάζοντος
και αποκτώντος για τη μετάθεση της κυριότητας, (γ) παράδοση της νομής του
κινητού από τον κύριο προς τον αποκτώντα.
(Α) κυριότητα του μεταβιβάζοντος
Ο ΑΚ διατήρησε το σύστημα ότι ‘’κανείς δεν μπορεί να μεταβιβάσει παραπάνω
από όσα έχει’’. Παρότι η αρχή αυτή διασπάται σήμερα από την εξαίρεση της ΑΚ
1036 παραμένει ως κανόνας ότι η μεταβίβαση της κυριότητας κινητού πρέπει να
απορρέει από την βούληση του κυρίου.

50


(Β) συμφωνία
Η συμφωνία για τη μετάθεση της κυριότητας αποτελείται από δηλώσεις
βουλήσεως στις οποίες εφαρμόζονται οι γενικές διατάξεις για τις δικαιοπραξίες
π. χ δικαιοπρακτική ικανότητα, ελαττώματα βουλήσεως κλπ.
(Γ) παράδοση
Η ΑΚ 1034 κάνοντας λόγο για παράδοση της νομής παραπέμπει σιωπηρά στις ΑΚ
976-978. Αυτό σημαίνει ότι η παράδοση της νομής μπορεί είτε να γίνει με σωματική
παράδοση του κινητού, είτε με έναν από τους λοιπούς υποκατάστατους τρόπου
παράδοσης, δηλαδή με μακρά ή βραχεία χειρί παράδοση, αντιφώνηση ή έκταξη
νομής κλπ.
Κτήση της κυριότητας με αντιπρόσωπο
Άμεση αντιπροσώπευση
Η εμπράγματη σύμβαση για τη μεταβίβαση της κυριότητας κινητού μπορεί να
καταρτιστεί και με αντιπρόσωπο ο οποίος εκπροσωπεί είτε τον μέχρι τώρα κύριο
είτε τον αποκτώντα. Μπορεί ακόμη τόσο ο μεταβιβάζων όσο και ο αποκτών να
δικαιοπρακτούν με αντιπρόσωπο. Το αποτέλεσμα στις περιπτώσεις αυτές είναι
ότι η δικαιοπραξία ενεργεί αμέσως υπέρ ή κατά του αντιπροσωπευομένου (ΑΚ
211), δηλαδή η κυριότητα μεταβιβάζεται στο αποκτώντα χωρίς να διέρχεται από
την περιουσία του αντιπροσώπου.
Έμμεση αντιπροσώπευση
Όταν ο αντιπρόσωπος καταρτίζει τη σύμβαση στο δικό του όνομα αλλά για
λογαριασμό του αντιπροσωπευομένου η κυριότητα μεταβιβάζεται πρώτα στον
έμμεσο αντιπρόσωπο και στη συνέχεια αυτός τη μεταβιβάζει με νέα σύμβαση
στον αντιπροσωπευόμενο. Εδώ δηλαδή ο αντιπροσωπευόμενος αποκτά κυριότητα
αφού προηγουμένως περάσει αυτή από την περιουσία του αντιπροσώπου.
Μεταβίβαση σε αυτόν ‘’τον οποίο αφορά’’
Σχετικά με τις αγοραπωλησίες της καθημερινής ζωής στις οποίες το τίμημα
καταβάλλεται χέρι με χέρι και σε μετρητά γίνεται δεκτό ότι η κυριότητα και η
νομή του πράγματος περιέρχεται από τον πωλητή απευθείας στον πράγματι
ενδιαφερόμενο (αντιπροσωπευόμενο) και όχι στον εμφανιζόμενο ως αγοραστή
(αντιπρόσωπο) εφόσον ο τελευταίος είχε την πρόθεση να αποκτήσει το πράγμα
για λογαριασμό του δεύτερου. Με την κατασκευή αυτή παρότι η ΑΚ 211§1 απαιτεί
να γίνεται φανερό ότι ο αντιπρόσωπος δικαιοπρακτεί στο όνομα του
αντιπροσωπευομένου,
επέρχονται
τα
αποτελέσματα
της
άμεσης
αντιπροσώπευσης εφόσον συντρέχουν οι 2 εξής προϋποθέσεις: (α) να είναι
αδιάφορο για τον πωλητή ποιος γίνεται κύριος και νομέας του κινητού, (β) από το
σύνολο των περιστάσεων που συνοδεύουν τη συγκεκριμένη περίπτωση να
προκύπτει με βεβαιότητα η θέληση του αγοραστή να αποκτήσει για τον
αντιπροσωπευόμενο.
Ειδικές περιπτώσεις κινητών
(α) χρήμα: τα κέρματα και τα χαρτονομίσματα αποτελούν πράγματα και η
κυριότητα πάνω σε αυτά μεταβιβάζεται κατά τις διατάξεις για τα κινητά (ΑΚ
1034).
(β) ανώνυμα χρεόγραφα: η μεταβίβαση της κυριότητας των ανωνύμων
χρεογράφων γίνεται κατά τις διατάξεις για τα κινητά.
(γ) ονομαστικές μετοχές: η μεταβίβαση των ονομαστικών μετοχών γίνεται με
εγγραφή σε ειδικό βιβλίο της εταιρίας. Μεταξύ των μερών η μεταβίβαση όμως

51


είναι ισχυρή εάν έχουν τηρηθεί οι προϋποθέσεις της ΑΚ 1034-πρακτική συνέπεια
είναι ότι ο τρίτος των μετοχών έγκυρα μπορεί να εγγράψει την κτήση στο βιβλίο
της εταιρίας. (δ) παραρτήματα: το παράρτημα ακινήτου ως αυτοτελές και
αυθύπαρκτο πράγμα, μπορεί να μεταβιβαστεί κατά την ΑΚ 1034 αυτοτελώς
δηλαδή χωριστά από το κύριο πράγμα. Ο νόμος όμως λαμβάνοντας υπόψη ότι το
κύριο πράγμα και το παράρτημα αποτελούν οικονομική ενότητα διατυπώνει στην
ΑΚ 958 τον ερμηνευτικό κανόνα ότι εάν δεν συμφωνήθηκε το αντίθετο η
εμπράγματη δικαιοπραξία για το κύριο πράγμα περιλαμβάνει και το παράρτημα.
Κατά τον κανόνα αυτόν με τη μεταβίβαση της κυριότητας του ακινήτου
μεταβιβάζεται χωρίς άλλο και η κυριότητα του παραρτήματος δηλαδή
ανεξάρτητα από το εάν τηρήθηκαν οι όροι της ΑΚ 1034.
Μεταβίβαση της κυριότητας κινητού με εκχώρηση της διεκδικητικής αγωγής
(α) σκοπός
Όταν ο κύριος κινητού δεν έχει ούτε νομή ούτε την κατοχή του πράγματος, η
μεταβίβαση της κυριότητας είναι δυνατή με εκχώρηση της κατά του τρίτου
διεκδικητικής αγωγής (ΑΚ 1035). Σκοπός της διάταξης είναι να διευκολύνει την
διάθεση της κυριότητας πάνω στο κινητό, όταν η διάθεση αυτή δεν μπορεί να γίνει
κατά τις ΑΚ 1034. Προκειμένου να επιτευχθεί ο σκοπός αυτός ο νόμος παραιτείται
από το αίτημα της δημοσιότητας που επιδιώκεται με την παράδοση της νομής.
(β) προϋποθέσεις
(α) κυριότητα του μεταβιβάζοντος: ο μεταβιβάζων πρέπει να είναι κύριος και να
στερείται τη νομή του κινητού. Επίσης να έχει την εξουσία διάθεσης του
πράγματος. (β) συμφωνία: δεδομένου ότι η εκχώρηση της διεκδικητικής αγωγής
υποκαθιστά την παράδοση του πράγματος, το άλλο στοιχείο της κατά την ΑΚ 1034
εμπράγματης σύμβασης, δηλαδή η συμφωνία για τη μετάθεση της κυριότητας,
πρέπει να υπάρχει. Συνήθως η συμφωνία αυτή ταυτίζεται με τη δικαιοπραξία της
εκχώρησης της διεκδικητικής αγωγής, εφόσον από αυτή προκύπτει η θέληση των
μερών για μετάθεση της κυριότητας. (γ)εκχώρηση της διεκδικητικής αγωγής: η
αγωγή εδώ νοείται υπό ουσιαστική έννοια, δηλαδή ως αξίωση, γιατί η αγωγή υπό
δικονομική έννοια δεν είναι δεκτική εκχώρησης. Η εκχώρηση διεκδικητικής
αγωγής δεν είναι απαραίτητο να συνομολογηθεί ρητά. Πρέπει μάλιστα να γίνει
δεκτό ότι συμφωνία μεταξύ του μέχρι τώρα κυρίου και του αποκτώντος, για
μετάθεση της κυριότητας κινητού που βρίσκεται στη νομή τρίτου, έχει κατ’
ανάγκη και την έννοια συμφωνίας για εκχώρηση της διεκδικητικής αγωγής. Αυτό
εξηγείται με την σκέψη ότι όταν ο κύριος στερείται τη νομή και την κατοχή του
πράγματος το περιεχόμενο της κυριότητας του εξαντλείται κατ’ ουσίαν στη
διεκδικητική αγωγή. Συνεπώς, εάν συμφωνηθεί μεταβίβαση της κυριότητας η
συμφωνία αυτή σημαίνει αναγκαία εκχώρηση της διεκδικητικής αγωγής.
(γ) έννομη συνέπεια
Η έννομη συνέπεια της κτήσης κυριότητας από τον αποκτώντα επέρχεται όταν
καταστούν ισχυρές οι δύο δικαιοπραξίες που αποτελούν τα στοιχεία του κατά την
ΑΚ 1035 πραγματικού και που συνήθως συνομολογούνται συγχρόνως.
Κτήση κυριότητας κινητού από μη κύριο
Ο ΑΚ καθιερώνει τη δυνατότητα κτήσης της κυριότητας ενός κινητού από μη
κύριο υπό τις εξής προϋποθέσεις: (α) ότι ο αποκτών είναι καλόπιστος, θεωρώντας
εύλογα τον μεταβιβάζοντα που έχει το πράγμα στα χέρια του ως κύριο, και (β) ότι
ο κύριος συντέλεσε ο ίδιος στην εμφάνιση του εκποιούντος ως κυρίου, με το να

52


εμπιστευθεί σε αυτόν το πράγμα. Σύμφωνα με την ΑΚ 1036, όποιος
συναλλάσσεται καλόπιστα με μη κύριο αποκτά την κυριότητα κινητού, εφόσον
συντρέχουν οι υπόλοιπες προϋποθέσεις της ΑΚ 1034. Με τη διάταξη αυτή (ΑΚ
1036) διασπάται η γενική αρχή, κατά την οποία για τη μεταβίβαση της κυριότητας
κινητού απαιτείται η ύπαρξη κυριότητας στον μεταβιβάζοντα. Εντούτοις η έκταση
της διάσπασης αυτής δεν είναι τόσο ευρεία όσο εκ πρώτης όψεως φαίνεται. Από
τις ΑΚ 1036§2 και 1038 συνάγεται ότι ο καλόπιστος τρίτος δεν αποκτά κυριότητα
στα κινητά που είναι κλοπιμαία ή απολωλότα. Σε γενικές γραμμές, καλόπιστη
κτήση κυριότητας κινητού από μη κύριο είναι δυνατή: (α) στα κινητά που
περιήλθαν στην κατοχή του εκποιούντος με τη θέληση του κυρίου, (β) στα
χρήματα και στους ανώνυμους τίτλους, (γ) στα κινητά που εκποιούνται σε
δημόσιο πλειστηριασμό
Προϋποθέσεις της κτήσης από μη κύριο
Κατά την ΑΚ 1036, οι προϋποθέσεις της καλόπιστης κτήσης είναι:
(α) συμφωνία μεταβίβασης της κυριότητας
Κτήση κυριότητας από μη κύριο είναι δυνατή μόνο σε περίπτωση μεταβίβασης
που στηρίζεται σε δικαιοπραξία-εάν πρόκειται για κτήση κυριότητας κινητού
βάσει του νόμου δεν εφαρμόζονται οι διατάξεις για την καλόπιστη κτήση
αναλόγως.
(β) παράδοση της νομής
Για την κτήση κυριότητας από μη κύριο πρέπει η παράδοση της νομής να είναι
υλική, δηλαδή ο καλόπιστος να αποκτά συγχρόνως και την κατοχή, ώστε να
μπορεί να ασκεί σωματική εξουσία πάνω στο πράγμα. Άρα παράδοση της νομής
κατά την έννοια της ΑΚ 1036 υπάρχει στις περιπτώσεις υλικής παράδοσης,
‘’μακρά χειρί’’ και ‘’βραχεία χειρί’’ παράδοσης, καθώς και παράδοσης με
μεταβίβαση του αποθετήριου εγγράφου ή της φορτωτικής (ΑΚ 978). Αντίθετα δεν
υπάρχει παράδοση με την έννοια της ΑΚ 1036 στις περιπτώσεις αντιφώνησης της
νομής (ΑΚ 977) και έκταξης της νομής, καθώς και της μεταβίβασης κυριότητας με
εκχώρηση της διεκδικητικής αγωγής (ΑΚ 1035), γιατί στις περιπτώσεις αυτές ο
τρίτος προς τον οποίο γίνεται η μεταβίβαση δεν αποκτά τη δυνατότητα άσκησης
σωματικής εξουσίας στο πράγμα. Στις τελευταίες αυτές περιπτώσεις κτήση
κυριότητας από μη κύριο είναι δυνατή, μόνο όταν το πράγμα παραδοθεί στον
αποκτώντα και αυτός εξακολουθεί κατά τη στιγμή εκείνη να είναι καλόπιστος. Η
κτήση κυριότητας από μη κύριο δικαιολογείται ως θεσμός και ως εξαίρεση από τη
γενική αρχή, μόνον όταν η καλή πίστη του αποκτώντος συνοδεύεται από την
κτήση της κατοχής εκ μέρους του. Τούτο συμβαίνει όταν ο εκποιών έχει τη νομή ή
την κατοχή του πράγματος και τη μεταβιβάζει στον καλόπιστο κατά τέτοιον
τρόπο ώστε αυτός να αποκτά την υλική εξουσία στο κινητό. Δεν αρκεί δηλαδή να
είναι αυτός που εκποιεί νομέας ή κάτοχος του κινητού, αλλά πρέπει να
μεταβιβάζει στον αποκτώντα την φυσική εξουσία του πράγματος, διότι ο
νομοθετικός σκοπός που επιδιώκεται με την καλόπιστη κτήση είναι να γίνει ο
πραγματικός κάτοχος του κινητού και κύριος. Ο καλόπιστος βλέποντας τον
εκποιούντα να έχει το πράγμα στα χέρια του και να το παραδίδει σε αυτόν
δικαιούται εύλογα να τον θεωρεί ως κύριο για αυτό και ο νόμος κρίνει αυτή την
καλή του πίστη άξια προστασίας.

53


(γ) Έλλειψη κυριότητας του μεταβιβάζοντος
Οι ΑΚ 1036-1039 προστατεύουν τον καλόπιστο αποκτώντα μόνο όταν ο
μεταβιβάζων δεν είναι κύριος, όχι και όταν λείπουν άλλες προϋποθέσεις της
μεταβιβαστικής συμφωνίας. Αυτό συνάγεται αφενός από την ΑΚ 1036 η οποία
απαιτεί έγκυρη εμπράγματη σύμβαση και καλύπτει μόνο την έλλειψη κυριότητας
και αφετέρου από την ΑΚ 1037 κατά την οποία αντικείμενο της καλής πίστης του
αποκτώντος πρέπει να είναι η ύπαρξη κυριότητας στον μεταβιβάζοντα.
(α) σύμφωνα με τα παραπάνω η καλή πίστη του αποκτώντος καλύπτει μόνο την
έλλειψη κυριότητας του μεταβιβάζοντος. Αντίθετα δεν καλύπτει τους υπόλοιπους
όρους της εμπράγματης σύμβασης, την οποία προϋποθέτει έγκυρη. Έτσι η καλή
πίστη του αποκτώντος δεν θεραπεύει: τη δικαιοπρακτική ανικανότητα, ή την
περιορισμένη ικανότητα του εκποιούντος, την έλλειψη από αυτόν εξουσία
διαθέσεως, την ακυρότητα ή ακυρωσία της συμφωνίας για οποιονδήποτε λόγο την
πλήρη έλλειψη συμφωνίας. Στις περιπτώσεις αυτές ο αποκτών, αν και καλόπιστος
δεν γίνεται κύριος. Εάν μεταβιβάσει όμως το πράγμα σε άλλον καλόπιστο, ο
τελευταίος γίνεται κύριος κατά την ΑΚ 1036, γιατί συντρέχουν πια οι
προϋποθέσεις της κτήσης από μη κύριο. (β) από τα παραπάνω προκύπτει ακόμη
ότι η καλή πίστη δεν καλύπτει την απαγόρευση διαθέσεως που επιβάλλεται από
το νόμο ή από δικαστική απόφαση. (γ) κατά το γράμμα του νόμου η καλή πίστη
δεν θεραπεύει ούτε την ακυρότητα κατά την ΑΚ 206 λόγω πλήρωσης της
αιρέσεως. Εάν δηλαδή ο μεταβιβάζων είναι κύριος αλλά η κυριότητα του είναι
μετακλητή λόγω ύπαρξης αιρέσεως, με την πλήρωση της αιρέσεως η μεταβίβαση
του κινητού γίνεται αυτοδικαίως άκυρη (ΑΚ 206) ακόμη και εάν ο αποκτών
αγνοούσε δικαιολογημένα την αίρεση.
Καλή πίστη του αποκτώντος
Εκτός από τις αντικειμενικές προϋποθέσεις, ο νόμος απαιτεί για την κτήση
κυριότητας από μη κύριο και μια υποκειμενική, την καλή πίστη του αποκτώντος.
Έννοια της καλής πίστης: από την ΑΚ 1037 προκύπτει ότι η καλή πίστη είναι είτε η
πεποίθηση (γνώση) για την ύπαρξη κυριότητας του μεταβιβάζοντος είτε η άγνοια
της έλλειψης της, εφόσον αυτές οφείλονται σε πλάνη (πραγματική ή νομική) που
δεν προέρχεται όμως από βαριά αμέλεια. Αντίθετα, η κακή πίστη συνίσταται στη
γνώση της έλλειψης κυριότητας του μεταβιβάζοντος ή από βαριά αμέλεια μη
γνώστη αυτής της έλλειψης. Η διαπίστωση της καλής ή κακής πίστης του
αποκτώντος αποτελεί ζήτημα πραγματικό που εξαρτάται από το σύνολο των
περιστάσεων της συγκεκριμένης περίπτωσης. Πρόσωπο στο οποίο πρέπει να
συντρέχει η καλή πίστη: κατά τις ΑΚ 1036-1037 η καλή πίστη πρέπει και αρκεί να
υπάρχει στο πρόσωπο του αποκτώντος. Καμία σημασία δεν έχει η καλή ή κακή
πίστη του μεταβιβάζοντος. Εάν όμως η κτήση του κινητού γίνεται μέσω
αντιπροσώπου, θα εφαρμοστούν οι ΑΚ 214-215, θα κριθεί δηλαδή η καλή πίστη
από το πρόσωπο του αντιπροσώπου εκτός εάν αυτός ενήργησε με οδηγίες του
τυχόν κακόπιστου αντιπροσωπευομένου, οπότε η καλή πίστη θα κριθεί από το
πρόσωπο αυτού. Αυτό ισχύει τόσο για την εκούσια όσο και για τη νόμιμη
αντιπροσώπευση. Χρόνος κατά τον οποίο κρίνεται η καλή πίστη: σύμφωνα με την
ΑΚ 1036§1, η καλή πίστη πρέπει να υπάρχει κατά τον χρόνο της παράδοσης της
νομής. Επειδή ως παράδοση της νομής εννοείται εδώ μόνο η υλική παράδοση
καθώς και εκείνη που εξομοιώνεται με υλική, κρίσιμο χρονικό σημείο για την
ύπαρξη της καλής πίστης είναι η κτήση της φυσικής εξουσίας του πράγματος από

54


τον αποκτώντα. Έτσι η καλή πίστη πρέπει να υπάρχει στην (α) υλική παράδοση
(ΑΚ 976) κατά την έναρξη της φυσικής εξουσίασης του πράγματος, στη μακρά και
βραχεία χειρί παράδοση, (β) κατά τη μεταβιβαστική συμφωνία γιατί με αυτή
θεωρείται ότι γίνεται η παράδοση, στην παράδοση με μεταβίβαση του
αποθετηρίου εγγράφου ή της φορτωτικής (ΑΚ 978) κατά τη μεταβίβαση των
εγγράφων αυτών. Συνεπώς, αφού η καλή πίστη πρέπει να υπάρχει κατά την
παράδοση της νομής ούτε η επιγενόμενη κακή πίστη βλάπτει ούτε η καλή πίστη
που επέρχεται αργότερα ωφελεί τον αποκτώντα. Αντικείμενο της καλής πίστης: η
καλή πίστη του αποκτώντος πρέπει να αναφέρεται στο ότι το πράγμα ανήκει κατά
κυριότητα σε αυτόν που εκποιεί (ΑΚ 1037).
Η νομική κατάσταση που δημιουργείται με την καλόπιστη κτήση
(Α) η κυριότητα του καλόπιστου τρίτου
Ο καλόπιστος τρίτος που απέκτησε κυριότητα μπορεί πλέον να μεταβιβάσει το
πράγμα σε οποιονδήποτε τρίτον, ανεξάρτητα αν αυτός γνωρίζει ή αγνοεί ότι ο
μεταβιβάζων απέκτησε από μη κύριο. Και αυτό γιατί ο αποκτών από τον
καλόπιστο κτήτορα αποκτά πλέον από κύριο κατά την ΑΚ 1034. Με την καλόπιστη
κτήση αποσβήνεται η κυριότητα του παλαιού κυρίου, ο οποίος ενδεχομένως να
έχει μόνο ενοχικές αξιώσεις (σύμβαση, αδικοπραξία, αδικαιολόγητο πλουτισμό)
εναντίον αυτού που εκποίησε χωρίς δικαίωμα στο πράγμα.
(Β) Η φύση της καλόπιστης κτήσης
Στην επιστήμη από παλαιά αμφισβητείται εάν η κτήση της κυριότητας από μη
κύριο σύμφωνα με τις ΑΚ 1036-1039 είναι πρωτότυπη ή παράγωγη. Κατά την
ορθότερη γνώμη, πρόκειται για πρωτότυπη κτήση. Στο συμπέρασμα αυτό οδηγεί
η σκέψη ότι δεν είναι νοητή μεταβίβαση, όταν το μεταβιβαζόμενο δεν υπάρχει
στον μεταβιβάζοντα. Εφόσον η κυριότητα του αληθινού κυρίου αποσβήνεται και
ο καλόπιστος αποκτά πάνω στο πράγμα νέα κυριότητα και μάλιστα ελεύθερη από
βάρη (ΑΚ 1040) αυτός που αποκτά δεν είναι διάδοχος κανενός.
(Γ) αναμεταβίβαση στον εκποιήσαντα μη κύριο
Όπως είπαμε παραπάνω, ο καλόπιστος τρίτος μπορεί να μεταβιβάσει την
κυριότητα σε οποιονδήποτε τρίτο, ακόμη και κακόπιστο κατά την ΑΚ 1034. Αυτό
ισχύει κατ’ αρχήν και για τον μη κύριο που μεταβίβασε στον καλόπιστο την
κυριότητα. Αφού αποκτά από κύριο πρέπει και αυτός να γίνεται κύριος
ανεξάρτητα από την καλή ή κακή του πίστη. Το συμπέρασμα αυτό μπορεί όμως
να οδηγήσει σε άτοπες λύσεις. Για αυτόν τον λόγο η επιστήμη έχει καταλήξει στην
παρακάτω λύση: ναι μεν μπορεί κατ’ αρχήν ο μη κύριος που εκποίησε το πράγμα
να το αποκτήσει από τον καλόπιστο και να γίνει κύριος κατά την ΑΚ 1034 από την
αρχή αυτή πρέπει όμως να γίνει εξαίρεση στις παρακάτω περιπτώσεις: (Α) όταν ο
μη κύριος εκποίησε κακόπιστα το πράγμα προς καλόπιστο τρίτον, με σκοπό να
αποκτήσει κατόπιν ο ίδιος κυριότητα με την αναμεταβίβαση. Αυτό θα συμβαίνει
κατά τεκμήριο, όταν ο εκποιήσας ήταν κακόπιστος δηλαδή γνώριζε ότι δεν είχε
κυριότητα στο πράγμα. (β) όταν η αρχική μεταβίβαση στον καλόπιστο και η
αναμεταβίβαση στον μη κύριο συνδέονται μεταξύ τους νομικά και οικονομικά,
αποτελώντας ουσιαστικά μιαν ενότητα. Αυτό συμβαίνει ιδίως όταν η
αναμεταβίβαση
επέρχεται
συνεπεία
αδικαιολόγητου
πλουτισμού
ή
υπαναχώρησης. Στις περιπτώσεις αυτές δεν υπάρχει στην ουσία αναμεταβίβαση
αλλά ματαίωση της αρχικής μεταβίβασης που οδήγησε στην καλόπιστη κτήση.

55


Τα κλοπιμαία & απολωλότα
Η εξαίρεση και η δικαιολογία της
Από την αρχή της καλόπιστης κτήσης (ΑΚ 1036) εισάγεται σημαντική εξαίρεση με
βάση την ΑΚ 1038, κατά την οποία τέτοια κτήση δεν είναι δυνατή ‘’εάν το
μεταβιβαζόμενο έχει ξεφύγει από τη νομή του κυρίου με κλοπή ή με απώλεια’’.
Έστω και εάν συντρέχουν λοιπόν οι προϋποθέσεις της ΑΚ 1036, ο καλόπιστος
τρίτος δεν αποκτά κυριότητα στα κλοπιμαία & απολωλότα. Ο πραγματικός κύριος
μπορεί να τα διεκδικήσει, στα χέρια οποιουδήποτε και εάν βρίσκονται. Το πράγμα
που ξέφυγε από την νομή του κυρίου με κλοπή ή απώλεια φέρει το στίγμα του
κλοπιμαίου ή απολωλότος στα χέρια οποιουδήποτε και εάν βρίσκεται. Καλόπιστη
κτήση δεν είναι πια δυνατή, αδιάφορο από το εάν στην εκποίηση προβαίνει ο
κλέφτης, ο ευρετής του απολωλότος ή οποιοσδήποτε άλλος, λ. χ εκείνος που
απέκτησε το πράγμα από αυτούς. Το πράγμα αποβάλλει την κηλίδα του
κλοπιμαίου ή απολωλότος, μόνο εάν και όταν επανέλθει στην νομή του κυρίου.
Μέχρι τότε κτήση κυριότητας πάνω σε αυτό είναι δυνατή μόνο με χρησικτησία.
Δηλαδή ο αποκτών καλόπιστος δεν γίνεται αμέσως κύριος μπορεί όμως να
αποκτήσει κυριότητα μετά από τρία χρόνια, εάν συντρέχουν οι προϋποθέσεις της
τακτικής χρησικτησίας (ΑΚ 1041). Ο κακόπιστος τρίτος αποκτά κυριότητα μετά
από 20 χρόνια (έκτακτη χρησικτησία, ΑΚ 1045).
Τα κλοπιμαία
Δεν ενδιαφέρει εδώ το αξιόποινο ή το τιμωρητό της κλοπής. Ακόμη και εάν η
πράξη μένει για οποιονδήποτε λόγο ατιμώρητη, το πράγμα θεωρείται κλοπιμαίο
και κτήση κυριότητας σε αυτό δεν είναι δυνατή. Επίσης είναι αδιάφορο εάν το
κινητό κλάπηκε από τα χέρια του κυρίου ή τρίτου που βοηθούσε τον κύριο στην
άσκηση της νομής ή ασκούσε τη νομή για αυτόν, λ. χ βοηθός νομής, μισθωτή,
επικαρπωτή.
Τα απολωλότα
Ο όρος απώλεια στην ΑΚ 1038 χρησιμοποιείται με ευρεία έννοια-περιλαμβάνει
κάθε ακούσια, δηλαδή χωρίς την άμεση ή έμμεση βούληση του κυρίου ή όποιου
κατέχει στο όνομα του κυρίου, απώλεια της κατοχής. Αυτό συνάγεται από τον
σκοπό του νόμου να εξαιρέσει από την καλόπιστη κτήση όσα πράγματα ξέφυγαν
από τα χέρια του κυρίου χωρίς τη θέληση του. Απώλεια της νομής λοιπόν με την
παραπάνω έννοια υπάρχει όταν το πράγμα ξέφυγε από την κατοχή του κυρίου
χωρίς τη θέληση του. Εάν το πράγμα κατείχε τρίτος στο όνομα του κυρίου,
απώλεια υπάρχει όταν το πράγμα ξέφυγε από την κατοχή του τρίτου χωρίς τη
βούληση και των 2 (κυρίου και τρίτου). Απολωλός είναι επίσης το πράγμα όταν
εκποιήθηκε ή εγκαταλείφθηκε από τον βοηθό νομής χωρίς τη βούληση του
κυρίου. Αφού ο βοηθός νομής δεν έχει κατοχή, η πράξη του συνεπάγεται για τον
κύριο απώλεια της κατοχής χωρίς τη θέληση του. Κατά την ΑΚ 983, η νομή
μεταβιβάζεται στους κληρονόμους του νομέα, έστω και εάν αυτοί δεν απέκτησαν
τη φυσική εξουσία στα κληρονομιαία. Εάν λοιπόν τρίτος μεταβιβάσει κινητό της
κληρονομιάς, αυτό είναι απολωλός ως προς τον κληρονόμο και άρα ο καλόπιστος
κτήτορας δεν αποκτά κυριότητα. Απώλεια της νομής υπάρχει επίσης στις
περιπτώσεις που ο κύριος παραδίδει ή εγκαταλείπει το πράγμα εκούσια, αλλά
στερείται βουλήσεως, δεν είναι δηλαδή ικανός να αντιληφθεί τη σημασία της
πράξης του. Αμφισβητείται εάν το πράγμα γίνεται απολωλός όταν η μεταβίβαση
που έγινε από κύριο ακυρώθηκε εξαιτίας ελαττωμάτων της βουλήσεως. Ορθότερη

56


είναι η άποψη ότι η ακύρωση της εκποίησης δεν μεταβάλλει οπωσδήποτε και
μάλιστα αναδρομικά την εκούσια παράδοση του πράγματος σε απώλεια με την
έννοια της ΑΚ 1038. Δεν αποκλείεται όμως στη συγκεκριμένη περίπτωση λόγω
των συνθηκών υπό τις οποίες έγιναν η εκποίηση και η παράδοση, η ακύρωση της
σύμβασης να καθιστά το πράγμα απολωλός. Αμφισβητείται επίσης εάν υπάρχει
απώλεια με την έννοια της ΑΚ 1038, όταν το πράγμα αφαιρέθηκε από τον κύριο
με πράξη της πολιτείας (δικαστική απόφαση, διοικητική πράξη) εξωτερικά
υπαρκτή αλλά ουσιαστικά εσφαλμένη. Επειδή όμως οι πράξεις της πολιτείας
παράγουν αποτελέσματα μέχρι να ακυρωθούν δικαστικά ή να ανακληθούν από
το αρμόδιο όργανο πρέπει να δεχτούμε ότι μέχρι τότε το πράγμα δεν μπορεί να
θεωρηθεί απολωλός.
Η επάνοδος στον κανόνα
Με την ΑΚ 1039 επανερχόμαστε στον κανόνα της καλόπιστης κτήσης που
καθιερώνει η ΑΚ 1036: σε χρήματα και ανώνυμους τίτλους, όπως και σε άλλα
κινητά πράγματα που εκποιούνται σε δημόσιο πλειστηριασμό, η καλόπιστη κτήση
είναι δυνατή έστω και εάν αυτά έχουν ξεφύγει από τη νομή του κυρίου με κλοπή
ή απώλεια. Χρήμα: ως χρήμα θεωρείται κατά την ΑΚ 1039 τόσο το ημεδαπό όσο
και το αλλοδαπό αρκεί να κυκλοφορεί ως χρήμα, να μην έχει δηλαδή αποσυρθεί
από την κυκλοφορία. Ανώνυμοι τίτλοι: είναι τα αξιόγραφα, στα οποία ως
δικαιούχος αναγνωρίζεται ο νόμιμος κάτοχος του χαρτιού.
Τα δικαιώματα τρίτων στο πράγμα
Θα ήταν παράδοξο να αποσβήνεται για χάρη του καλόπιστου κτήτορα το
πληρέστερο εμπράγματο δικαίωμα η κυριότητα αλλά να διατηρούνται τα τυχόν
περιορισμένα εμπράγματα δικαιώματα (ενέχυρο, επικαρπία) πάνω στο πράγμα.
Σε μια τέτοια περίπτωση ο τρίτος θα μπορούσε να αφαιρέσει το πράγμα από τον
καλόπιστο. Για αυτό η ΑΚ 1040 ορίζει ότι με την μεταβίβαση του κινητού στην
κυριότητα του αποκτώντος αποσβήνονται και τα εμπράγματα δικαιώματα που
τυχόν έχουν τρίτοι πάνω στο πράγμα, εφόσον ο αποκτών είναι κατά τον χρόνο
της παράδοσης της νομής καλόπιστος ως προς τα δικαιώματα αυτά.
Οι προϋποθέσεις της απόσβεσης
Σύμφωνα με την ΑΚ 1040 τα δικαιώματα τρίτων πάνω στο πράγμα αποσβήνονται
εφόσον συντρέχουν οι εξής προϋποθέσεις: (α) ο κτήτορας πρέπει να απέκτησε
κυριότητα είτε από τον κύριο κατά την ΑΚ 1034 είτε από μη κύριο κατά την ΑΚ
1036. Αυτό συνάγεται από τη διατύπωση του νόμου που ορίζει ότι τα εμπράγματα
δικαιώματα τρίτων αποσβήνονται με τη μεταβίβαση του κινητού πράγματος στην
κυριότητα εκείνου που το αποκτά, χωρίς να κάνει διάκριση εάν η μεταβίβαση
γίνεται από τον κύριο ή από μη κύριο. Άλλωστε, το συμφέρον του κτήτορα να
αποκτήσει ελεύθερη κυριότητα είναι ίδιο και στις 2 περιπτώσεις. (β) να
μεταβιβάστηκε στον αποκτώντα η νομή του πράγματος με υλική παράδοση ή με
άλλον τρόπο που εξομοιώνεται με αυτή. (γ) ο αποκτών πρέπει να είναι
καλόπιστος ως προς το δικαίωμα του τρίτου (ΑΚ 1040). Η καλή πίστη λείπει όταν
ο αποκτών κατά τον χρόνο της παράδοσης της νομής γνώριζε ή από βαριά
αμέλεια αγνοούσε το εμπράγματο δικαίωμα του τρίτου πάνω στο κινητό (ΑΚ
1037). (δ) το πράγμα δεν πρέπει να είναι για τον τρίτο που έχει το περιορισμένο
δικαίωμα, κλοπιμαίο ή απολωλός, να μην ξέφυγε δηλαδή από τα χέρια του
δηλαδή χωρίς την βούληση του. Εάν συμβαίνει αυτό το δικαίωμα του τρίτου

57


αποσβήνεται μόνο εάν πρόκειται για χρήματα ή ανώνυμους τίτλους ή κινητά που
εκποιούνται σε δημόσιο πλειστηριασμό (ΑΚ 1039 ανάλογη εφαρμογή).
Ένωση, συνάφεια, σύμμειξη ή σύγχυση
Σύμφωνα με την ΑΚ 953 η οποία αποτελεί εκδήλωση της θεμελιώδους αρχής της
οικονομικής ενότητας του πράγματος, το συστατικό δεν μπορεί να είναι
αντικείμενο ιδιαίτερης κυριότητας ή άλλου εμπράγματου δικαιώματος.
Ένωση κινητού με ακίνητο
Κατά την ΑΚ 1057, εάν κινητό ενωθεί με ακίνητο κατά τέτοιον τρόπο ώστε να γίνει
συστατικό του, η κυριότητα του ακινήτου εκτείνεται και πάνω στο κινητό. Ο
κύριος του κινητού αποκτά από τον νόμο και την κυριότητα του κινητού που
ενώθηκε. Με την έννοια ‘’συστατικό’’ ο νόμος παραπέμπει στις ΑΚ 953-955: μόνο
εάν το κινητό καταστεί συστατικό του ακινήτου, επέρχεται η μεταβολή στην
κυριότητα. Τούτο εξηγείται από το ότι η ρύθμιση της ΑΚ 1057 αποτελεί συνέπεια
του κανόνα περί συστατικών και αποβλέπει στη διατήρηση της οικονομικής
ενότητας του σύνθετου πράγματος. Εάν το κινητό δεν καταστεί συστατικό του
ακινήτου η κυριότητα παραμένει αμετάβλητη. Συνέπεια της ένωσης είναι αφενός
ο κύριος του κινητού γίνεται κατά τρόπο πρωτότυπο κύριος και του ενωθέντος
κινητού και αφετέρου ότι αποσβήνονται τα περιορισμένα εμπράγματα
δικαιώματα που προϋπήρχαν στο κινητό (ΑΚ 1060). Η μετακίνηση της κυριότητας
επέρχεται, μόλις ολοκληρωθεί η ένωση και είναι οριστική.
Ένωση κινητών σε ενιαίο πράγμα (συνάφεια)
Μετακίνηση της κυριότητας επέρχεται και όταν κινητά που ανήκουν σε
διαφορετικούς κύριους ενωθούν μεταξύ τους κατά τέτοιον τρόπο ώστε να
καταστούν συστατικά ενιαίου πράγματος. Για παράδειγμα περισσότερα τεύχη
δένονται σε ενιαίο βιβλίο-στις περιπτώσεις αυτές είναι καταρχήν βέβαιο ότι οι
μέχρι τώρα κύριοι των πραγμάτων που ενώθηκαν δεν μπορούν να διατηρήσουν
την κυριότητα τους (ΑΚ 953). Ποιος γίνεται κύριος όμως του ενιαίου πράγματος
ορίζεται με την ΑΚ 1058.
Σύμμειξη ή σύγχυση
Ένωση κινητών που ανήκουν σε διάφορους κυρίους είναι δυνατή όχι μόνο με τους
τρόπους που ορίζονται στην ΑΚ 1058 δηλαδή με συνάφεια έτσι ώστε να γίνουν
συστατικά ενιαίου πράγματος, αλλά και με σύμμειξη ή σύγχυση. Ως σύμμειξη μεν
εννοείται η ανάμειξη στερεών σωμάτων ως επί το πλείστον αντικαταστατών
πραγμάτων (π. χ δημητριακών καρπών), ως σύγχυση δε νοείται η μεταξύ τους
ανάμειξη ρευστών ή αεριωδών. Για αυτά ορίζει η ΑΚ 1059 ότι εάν τα πράγματα
που ανήκουν σε διαφορετικούς κυρίους δεν μπορούν να αποχωριστούν ή ο
χωρισμός τους είναι μεν δυνατός αλλά απαιτεί δυσανάλογες δαπάνες,
εφαρμόζονται ανάλογα οι διατάξεις της ΑΚ 1058 για τη συνάφεια. Αντίθετα, εάν
ο χωρισμός είναι δυνατός και δεν απαιτεί δυσανάλογες δαπάνες, δεν επέρχεται
καμία εμπράγματη μεταβολή και κάθε ιδιοκτήτης διατηρεί τα δικαιώματα του.
Αξιώσεις από την απώλεια της κυριότητας ή άλλου εμπραγμάτου δικαιώματος
Σκοπός και έκταση εφαρμογής
Η ρύθμιση των ΑΚ 1057-1060 συνεπάγεται απώλεια της κυριότητας ή άλλου
εμπράγματου δικαιώματος πάνω στο κινητό που ενώθηκε ή αναμείχθηκε για
χάρη του ιδιοκτήτη του ακινήτου ή του κύριου πράγματος. Ωστόσο η αρχή της
ενότητας του οικονομικού σκοπού η οποία επιβάλλει αυτή την εμπράγματη
μεταβολή δεν δικαιολογεί και την περιουσιακή μετακίνηση. Ο νόμος θέλει μεν να

58


αντιμετωπίσει την οικονομική ενότητα που δημιουργήθηκε και από άποψη
εμπραγμάτου δικαίου ενιαίως, για αυτό επιτάσσει την απώλεια του εμπράγματου
δικαιώματος, όχι όμως να καταστήσει τον έναν πλουσιότερο σε βάρος του άλλου.
Για αυτόν τον λόγο η ΑΚ 1063 αφενός παρέχει σε αυτόν που αποστερήθηκε την
κυριότητα (λόγω της ένωσης, συνάφειας) απαίτηση αδικαιολόγητου πλουτισμού
και αφετέρου αφήνει άθικτες τις αξιώσεις που τυχόν υπάρχουν βάσει άλλων
διατάξεων έτσι ώστε να μπορεί αυτός να επιτύχει κατά το δυνατόν εξίσωση της
ζημίας που υπέστη από την απώλεια.
Επαναφορά της προηγούμενης κατάστασης
Ο σκοπός του νόμου να διατηρήσει την οικονομική ενότητα που δημιουργήθηκε
με την ένωση συνάγεια ή σύμμειξη, θα ματαιωνόταν εάν η προστασία εκείνου
που αποστερείται την κυριότητα ή άλλο εμπράγματο δικαίωμα έφτανε μέχρι
τέτοιο σημείο ώστε να μπορεί αυτός να ζητήσει επαναφορά της προηγούμενης
κατάστασης (ΑΚ 1063§2).
Κτήση καρπών
Σκοπός της ρύθμισης ΑΚ 1064-1068
Θέμα κτήσης κυριότητας γεννιέται όχι μόνο στην ένωση περισσότερων
πραγμάτων αλλά και στην περίπτωση σωματικού επιμερισμού ενιαίου
πράγματος δηλαδή όταν προϊόντα ή άλλα ουσιώδη συστατικά αποχωρίζονται από
το κύριο πράγμα και αποκτούν αυτοτελή υπόσταση. Η απάντηση είναι απλή, όταν
την εκμετάλλευση του κύριου πράγματος διατηρεί ο ιδιοκτήτης του: σε αυτόν
περιέρχεται και η κυριότητα των μερών που αποχωρίζονται. Πολλές φορές όμως
τρίτα πρόσωπα (εκτός του κύριου) δικαιούνται να πάρουν τους καρπούς δυνάμει
εμπραγμάτου ή ενοχικού δικαιώματος. Άλλοτε πάλι μπορεί κάποιος να πιστεύει
καλόπιστα ότι έχει κυριότητα ή επικαρπία στο κύριο πράγμα ενώ στην
πραγματικότητα δεν συμβαίνει κάτι τέτοιο. Για όλες τις περιπτώσεις αυτές ο
νόμος ορίζει ποιος γίνεται κύριος των αποχωριζόμενων καρπών ή άλλων
συστατικών του πράγματος και με ποιον τρόπο αποκτάται η κυριότητα (ΑΚ 10641068).
Οριοθέτηση από άλλες ρυθμίσεις
Οι ΑΚ 1064-1068 ρυθμίζουν μόνο την κτήση κυριότητας των καρπών. Δεν αφορούν
(α) στο ζήτημα εάν αυτός που τους απέκτησε δικαιούται να τους κρατήσει ή
οφείλει να τους αποδώσει στον ιδιοκτήτη του κύριου πράγματος ή σε 3ο πρόσωπο.
(β) στο ζήτημα εάν αυτός που απέκτησε τους καρπούς παραβίασε με την κτήση
κάποια συμβατική του υποχρέωση και έτσι έγινε υπόχρεος για αποζημίωση.
Μέθοδος ρύθμισης
Ο νόμος ξεκινάει από την συνηθισμένη περίπτωση κατά την οποία κυριότητα
στους αποχωριζόμενους καρπούς αποκτά ο κύριος του καρποφόρου πράγματος
(ΑΚ 1064). Από αυτόν προηγείται όμως ο δικαιούχος του περιορισμένου
εμπραγμάτου δικαιώματος (π. χ επικαρπίας) το οποίο παρέχει την εξουσία κτήσης
καρπών (ΑΚ 1065). Από τον κύριο και τον εμπράγματο δικαιούχο προηγείται ο
καλόπιστος νομέας του πράγματος (ΑΚ 1066). Τέλος από όλους αυτούς προηγείται
όποιος έχει ενοχικό δικαίωμα για την λήψη των καρπών (ΑΚ 1067) ακόμη και εάν
απέκτησε το δικαίωμα καλόπιστα από μη δικαιούχο νομέα (ΑΚ 1068).

59


Τρόπος κτήσης κυριότητας
Ο ΑΚ ρυθμίζει κατά 2 τρόπους την κτήση κυριότητας στους καρπούς: (α) με τον
αποχωρισμό δηλαδή χωρίς να απαιτείται κατάληψη της νομής και ανεξάρτητα
από το πως επήλθε ο αποχωρισμός. Έτσι αποκτούν καρπούς ο κύριος (ΑΚ 1064),
αυτός που δικαιούται σε λήψη των καρπών δυνάμει άλλου εμπραγμάτου
δικαιώματος (ΑΚ 1065) και ο καλόπιστος νομέας (ΑΚ 1066). (β) με την απόκτηση
της νομής δηλαδή με τη συλλογή ή συγκομιδή των καρπών. Έτσι αποκτά την
κυριότητα στους καρπούς αυτός που δικαιούται να τους πάρει δυνάμει ενοχικής
σχέσης.
Έννοια προϊόντων ή άλλων συστατικών
Αν και ο παράτιτλος της ΑΚ 1064 αναφέρει μόνο τους καρπούς, η ρύθμιση
περιλαμβάνει όχι μόνο τους φυσικούς καρπούς (π. χ των δέντρων) και όσα
συστατικά εξομοιώνονται με αυτούς, αλλά και κάθε συστατικό που δεν υπάγεται
στην έννοια των καρπών.
Κτήση με βάση υφιστάμενο ή νομιζόμενο εμπράγματο δικαίωμα
(α) ο κύριος του πράγματος
Κατ’ αρχήν η κυριότητα στα προϊόντα ή στα άλλα συστατικά περιέρχεται με τον
απλό αποχωρισμό στον ιδιοκτήτη του κύριου πράγματος (ΑΚ 1064). Στην
πραγματικότητα δεν πρόκειται για νέα κτήση αλλά για διατήρηση της
υπάρχουσας κυριότητας πάνω σε αυτά ως αυτοτελή πλέον πράγματα. Είναι
αδιάφορο πως αποχωρίστηκαν οι καρποί, σε τίνος τις ενέργειες οφείλεται η
παραγωγή τους και σε τίνος την κατοχή περιήλθαν.
(β) ο δικαιούχος περιορισμένου εμπράγματου δικαιώματος
Όταν πάνω στο πράγμα υπάρχει δικαίωμα τρίτου που παρέχει εξουσία
καρποκτησίας οι καρποί περιέρχονται με τον αποχωρισμό σε αυτόν και όχι στον
κύριο του πράγματος (ΑΚ 1065). Τέτοια εμπράγματα δικαιώματα που παρέχουν
εξουσία καρποκτησίας είναι η επικαρπία, το ενέχυρο, και η πραγματική ή
περιορισμένη δουλεία, εφόσον έχει ως περιεχόμενο την κτήση καρπών.
(γ) ο καλόπιστος νομέας
Ο κύριος και ο περιορισμένος εμπράγματος δικαιούχος με εξουσία καρποκτησίας
αποκτούν, όπως αναφέρθηκε, τους καρπούς με τον αποχωρισμό, εφόσον όμως δεν
υπάρχει καλόπιστος νομέας του πράγματος ή καλόπιστος οιονεί νομέας
επικαρπίας, διότι αυτός προηγείται από εκείνους και αποκτά τους καρπούς επίσης
με απλό αποχωρισμό (ΑΚ 1066). Οι κυριότερες περιπτώσεις εφαρμογής της
διάταξης είναι αυτές στις οποίες η μεταβίβαση της κυριότητας ή η σύσταση
επικαρπίας δεν τελεσφορεί λόγω έλλειψης κάποιας προϋπόθεσης και εκείνος που
αποκτά νέμεται με τα προσόντα της τακτικής χρησικτησίας.
Κτήση με βάση ενοχικό δικαίωμα
(α) δικαίωμα που παραχωρήθηκε από δικαιούχο
Ο κύριος, ο περιορισμένος εμπράγματος δικαιούχος και ο καλόπιστος νομέας ή
οιονεί νομέας παρέχουν συνήθως με ενοχική σύμβαση σε άλλον το δικαίωμα
λήψης των προϊόντων ή άλλων συστατικών. Στην περίπτωση αυτήν ο δικαιούχος
προηγείται εκείνου από τον οποίο αντλεί το δικαίωμα του, γίνεται όμως κύριος
των καρπών όχι με τον αποχωρισμό αλλά με την απόκτηση νομής τους, που
ακολουθεί τον αποχωρισμό (ΑΚ 1067). Τέτοιο ενοχικό δικαίωμα καρποληψίας
έχουν π. χ ο αργομισθωτής, ο αγρολήπτης κλπ. Όλοι αυτοί αποκτούν τα
αποχωριζόμενα συστατικά του πράγματος με τη συγκομιδή τους. Εάν δηλαδή ο

60


αποχωρισμός επήλθε αυτόματα, τα συστατικά περιέρχονται κατ’ αρχήν στον
δικαιούμενο κατά τις ΑΚ 1064-1066, μέχρις ότου αυτός που δικαιούται με βάση
ενοχικό δικαίωμα αποκτήσει τη νομή τους.
(β) δικαίωμα που παραχωρήθηκε από μη δικαιούχο
Η κτήση των προϊόντων ή άλλων συστατικών πράγματος από τον δικαιούχο με
βάση ενοχική σχέση προϋποθέτει ότι ο δικαιοπάροχος είχε ο ίδιος δικαίωμα προς
κτήση των καρπών κατά τις ΑΚ 1064-1067. Εάν δεν συνέβαινε αυτό, θα έπρεπε να
μην αποκτά δικαίωμα καρποληψίας ούτε εκείνος που συμβάλλεται ενοχικά μαζί
του, σύμφωνα με τη γενική αρχή ότι ουδείς μετάγει πλέον ου έχει δικαιώματος.
Όμως ο νόμος ορίζει, για λόγους προστασίας των καλόπιστων τρίτων και
ασφάλειας των συναλλαγών ότι ο δικαιούχος με βάση ενοχική σχέση αποκτά τους
καρπούς έστω και εάν αποκτά το δικαίωμα από μη δικαιούχο, με 2 προϋποθέσεις:
(α) ότι κατά τον χρόνο κτήσης της νομής των καρπών είναι καλόπιστος δηλαδή
δεν γνωρίζει ή δεν αγνοεί από βαριά αμέλεια την έλλειψη δικαιώματος στον
δικαιοπάροχο, και (β) ο δικαιοπάροχος έχει κατά τον χρόνο της συγκομιδής τη
νομή του καρποφόρου πράγματος (ΑΚ 1068).
Κατάληψη αδεσπότων
Τρόπος κτήσης κυριότητας σε κινητό αποτελεί κατάληψη αδεσπότου. Αδέσποτα
είναι τα πράγματα στα οποία δεν έχει κανείς κυριότητα. Επομένως πρέπει να
διακρίνονται από τα απολωλότα στα οποία υπάρχει μεν κυριότητα όχι όμως και
νομή. Τα αδέσποτα είτε είναι εξ αρχής τέτοια είτε έγιναν ύστερα. Σπουδαιότερη
κατηγορία αδεσπότων είναι τα εγκαταλειμμένα. Το κινητό γίνεται αδέσποτο εάν
ο κύριος, με σκοπό να παραιτηθεί από την κυριότητα εγκαταλείψει τη νομή του
(ΑΚ 1076). Η δήλωση βουλήσεως είναι μη απευθυντέα και συνήθως γίνεται με τη
σωματική εγκατάλειψη του πράγματος-σε αυτήν δε εφαρμόζονται οι διατάξεις
για τις δικαιοπραξίες (ΑΚ 127).
Κατάληψη
Το αδέσποτο κινητό περιέρχεται στην κυριότητα αυτού που καταλαμβάνει τη
νομή, δηλαδή αυτού που αποκτά την κατοχή με διάνοια κυρίου (ΑΚ 1075). Κατά
την ορθότερη γνώμη η κατάληψη αδεσπότου αποτελεί δικαιοπραξία και άρα
εφαρμόζονται σε αυτήν οι κανόνες για τις δικαιοπραξίες. Αυτό σημαίνει ότι με
την κατάληψη της φυσικής εξουσίας του πράγματος ο ανίκανος για δικαιοπραξία
δεν γίνεται κύριος, ενώ ο ανήλικος που συμπλήρωσε το δέκατο έτος αποκτά
κυριότητα (ΑΚ 134).
Εύρεση απολωλότων
Με την εύρεση απολωλότων γεννιέται από το νόμο ενοχική σχέση μεταξύ του
ευρέτη και εκείνου που τα έχασε ή άλλου δικαιούχου.
Απολωλός
Απολωλός με την έννοια της ΑΚ 1081 είναι το κινητό του οποίου η κυριότητα
ανήκει σε κάποιον όχι όμως και η νομή. Είναι αδιάφορο με ποιόν τρόπο επήλθε η
απώλεια της νομής. Συνήθως το πράγμα γίνεται απολωλός χωρίς τη βούληση του
νομέα, δεν αποκλείεται όμως και το αντίθετο. Για παράδειγμα ο κλέφτης
εγκαταλείπει καταδιωκόμενος το κλοπιμαίο, ο ανίκανος για δικαιοπραξία κύριος
πετάει το πράγμα με πρόθεση εγκατάλειψης της κυριότητας.

61


Ευρέτης
Ευρέτης με την έννοια της ΑΚ 1081 είναι εκείνος που βρήκε και στη συνέχεια πήρε
μαζί του το απολωλός. Άρα το πραγματικό της εύρεσης αποτελείται από 2
στοιχεία: (α) την εξεύρεση και την ανάληψη του κινητού. Και η μεν ανάληψη δεν
είναι νοητή χωρίς την εξεύρεση, η δε εξεύρεση δεν έχει έννομες συνέπειες χωρίς
την ανάληψη. Έτσι εάν ο Α είδε κόσμημα πεσμένο καταγής και αρκέστηκε να το
επισημάνει στον Β, ο οποίος το πήρε μαζί του, ευρετής είναι ο Β. Η εύρεση δεν είναι
δικαιοπραξία αλλά υλική πράξη.
Δικαιούχος
Κατά την ΑΚ 1081 ο ευρετής απολωλότος οφείλει να ειδοποιήσει, χωρίς υπαίτια
καθυστέρηση εκείνον που το έχασε ή το κύριο ή κάθε άλλον δικαιούχο του
πράγματος. Άρα με την εύρεση γεννιέται ενοχική σχέση μεταξύ του ευρέτη και
άγνωστου στην αρχή υποκειμένου, του δικαιούχου. Ποιος είναι δικαιούχος, θα
κριθεί κατά τις γενικές: είναι αυτός που από οποιονδήποτε λόγο έχει αξίωση κατά
του ευρετή για απόδοση του πράγματος.
Υποχρεώσεις και δικαιώματα του ευρέτη
(α) υποχρεώσεις
Από την ενοχική σχέση που γεννιέται βάσει του νόμου ανάμεσα στον ευρέτη και
στο άγνωστο αρχικά πρόσωπο του δικαιούχου πηγάζουν για τον πρώτο
υποχρεώσεις ειδοποίησης (ΑΚ 1081), φύλαξης και συντήρησης (ΑΚ 1082), όπως και
παράδοσης του πράγματος (ΑΚ 1084). Ο ευρέτης όμως ευθύνεται όπως και ο
διοικητής αλλοτρίων (ΑΚ 732), δηλαδή μόνο για δόλο και βαριά αμέλεια (ΑΚ 1083).
Ειδοποίηση: ο ευρέτης υποχρεούται να ειδοποιήσει χωρίς υπαίτια καθυστέρηση
εκείνον που έχασε το πράγμα ή τον κύριο ή κάθε άλλον δικαιούχο. Φύλαξη: ο
ευρέτης είναι υποχρεωμένος να φυλάξει και να συντηρήσει το πράγμα εκτός αν
προτιμά να το παραδώσει στην αστυνομική αρχή. Παράδοση: ο ευρέτης
υποχρεούται να παραδώσει το πράγμα στην αστυνομική αρχή, εάν αυτή το
ζητήσει (ΑΚ 1084§1).
Δικαιώματα
Από την παραπάνω ενοχική σχέση πηγάζουν και δικαιώματα για τον ευρέτη.
Ειδικότερα ο ευρέτης δικαιούται: (α) να παραδώσει το πράγμα, εάν προτιμά στην
αστυνομική αρχή (ΑΚ 1082§1), (β) να απαιτήσει τις δαπάνες (ΑΚ 1085), (γ) να
απαιτήσει εύρετρα (ΑΚ 1086), (δ) να προβεί σε επίσχεση του πράγματος, μέχρις
ότου ικανοποιηθούν οι απαιτήσεις του για τις δαπάνες και τα εύρετρα (ΑΚ 1087).
Παράδοση: ο ευρέτης δικαιούται, αν προτιμά, να παραδώσει οποτεδήποτε το
πράγμα στην αστυνομική αρχή. Έτσι απαλλάσσεται από τις υποχρεώσεις για
φύλαξη και συντήρηση του πράγματος (ΑΚ 1082§1), χωρίς να παραβλάπτονται
ούτε τα δικαιώματα του να αξιώσει από τον δικαιούχο τις δαπάνες και τα εύρετρα
ούτε η προσδοκία του να αποκτήσει κυριότητα στο χαμένο πράγμα εάν δεν
εμφανιστεί ο δικαιούχος (ΑΚ 1090§1). Δαπάνες: ο ευρέτης δικαιούται να απαιτήσει
κατά την ΑΚ 1085 από τον δικαιούχο κάθε δικαιολογημένη κατά τις περιστάσεις
δαπάνη, είτε για φύλαξη και συντήρηση του πράγματος, είτε για αναζήτηση του
δικαιούχου. Εύρετρα: ο ευρέτης έχει δικαίωμα να απαιτήσει από τον δικαιούχο
εύρετρα, που ορίζονται από το νόμο ανάλογα με την αξία του πράγματος κατά
τον χρόνο της απόδοσης (ΑΚ 1086§1). Επίσχεση: ο ευρέτης δικαιούται σε επίσχεση
του πράγματος μέχρις ότου ικανοποιηθούν οι απαιτήσεις του ως προς τις δαπάνες
και τα εύρετρα.

62


Κτήση κυριότητας από τον ευρέτη
Μερικές φορές ο ευρέτης παραδίδει το πράγμα στην αστυνομική αρχή, χωρίς να
ασχοληθεί πια με την τύχη του. Στην περίπτωση αυτή εάν ο δικαιούχος δεν γίνει
γνωστός μέσα στο έτος, γεννιέται το ζήτημα τι θα απογίνει το πράγμα. Ο νόμος
ορίζει (ΑΚ 1091) ότι η αστυνομική αρχή πρέπει να θέσει προθεσμία στον ευρέτη
για την παραλαβή του πράγματος του οποίου απέκτησε την κυριότητα. Με την
άπρακτη παρέλευση της προθεσμίας η κυριότητα περιέρχεται στον δήμο ή στην
κοινότητα του τόπου της εύρεσης.
Εύρεση σε οίκημα ή σε άλλο δημόσιο χώρο
Συμβαίνει συχνά άλλος να είναι εκείνος που ανακάλυψε και ανέλαβε το χαμένο
πράγμα και άλλος να θεωρείται από το νόμο ως ευρέτης. Έτσι κατά την ΑΚ 1092
εκείνος που βρίσκει πράγμα σε κατοικημένη κτίριο ή μέσα σε χώρο προορισμένο
για τη χρήση του κοινού έχει υποχρέωση να το παραδώσει στον κύριο του κτιρίου
ή στον μισθωτή ή σε αυτόν που έχει την εποπτεία του χώρου. Στην περίπτωση
αυτήν ευρέτης θεωρείται εκείνος στον οποίο παραδόθηκε το πράγμα. Αυτό
σημαίνει ότι εκείνος που βρίσκει και παραλαμβάνει το πράγμα γίνεται ευρέτης,
μόνο όταν η εύρεση έγινε στο ύπαιθρο ή στον δρόμο. Αντίθετα, στις περιπτώσεις
της εύρεσης μέσα σε κτίριο ή σε κλειστό χώρο, ευρέτης θεωρείται από το νόμο ο
κύριος του κτιρίου ή όποιος έχει την εποπτεία του χώρου.
Προστασία της κυριότητας
(α) προστασία από επεμβάσεις ιδιωτών
Η κυριότητα ως δικαίωμα απόλυτο μπορεί να προσβληθεί από οποιονδήποτε
τρίτο. Η προσβολή μπορεί να γίνει με 2 τρόπους: (α) με αφαίρεση ή κατακράτηση
του πράγματος ή με ενέργειες πάνω στο πράγμα που δεν φτάνουν όμως μέχρι την
αφαίρεση της νομής. (β) με ζημία του κυρίου η οποία επέρχεται είτε με την
καταστροφή ή τη βλάβη του πράγματος είτε με απόσβεση του δικαιώματος όπως
λ. χ με εκποίηση του κινητού σε καλόπιστο τρίτο, με ένωση. Η προσβολή του
δεύτερου είδους δημιουργεί ενοχικές αξιώσεις του κυρίου κατά του προσβολέα οι
οποίες ρυθμίζονται με τις διατάξεις για τις αδικοπραξίες και για τον
αδικαιολόγητο πλουτισμό. Η προσβολή όμως του πρώτου είδους θίγει την άμεση
και απόλυτη εξουσία του κυρίου πάνω στο πράγμα. Για αυτό ο νόμος παρέχει στον
κύριο τις εμπράγματες αξιώσεις, με τις οποίες μπορεί αυτός να απαιτήσει από τον
προσβολέα είτε αναγνώριση της κυριότητας του και απόδοση του πράγματος (ΑΚ
1094, διεκδικητική αγωγή) είτε (στη δεύτερη περίπτωση) άρση της προσβολής και
παράλειψη της στο μέλλον (ΑΚ 1108, αρνητική αγωγή).
Οι αξιώσεις από την κυριότητα
Η προσβολή της κυριότητας από την οποία θίγεται η άμεση εξουσία του κυρίου
πάνω στο πράγμα μπορεί να είναι καθολική ή μερική. Καθολική προσβολή
υπάρχει όταν ο κύριος χάνει πλήρως την φυσική εξουσία στο πράγμα είτε με
αφαίρεση είτε με κατακράτηση. Αντίθετα, μερική προσβολή υπάρχει όταν ο
κύριος περιορίζεται απλώς κατά την άσκηση ορισμένης ή ορισμένων εξουσιών της
κυριότητας ή παρεμποδίζεται να προβεί σε κάποια ενέργεια πάνω στο πράγμα ή
όταν ο προσβολέας επενεργεί πάνω στο πράγμα. Και στις δύο περιπτώσεις
γεννιέται αξίωση του κυρίου. Επί καθολικής προσβολής μπορεί ο κύριος να
απαιτήσει από τον νομέα ή τον κάτοχο την αναγνώριση της κυριότητας του και
την απόδοση του πράγματος (ΑΚ 1094), ενώ σε περίπτωση μερικής προσβολής
μπορεί να ζητήσει την άρση της προσβολής και την παράλειψη της στο μέλλον

63


(ΑΚ 1108). Η διεκδικητική & αρνητική αγωγή είναι γενικές αγωγές με την έννοια
ότι προστατεύουν την κυριότητα, ανεξάρτητα από το εάν αντικείμενο αυτής είναι
κινητό ή ακίνητο.
Συνδρομή περισσότερων αξιώσεων
Μόνο με τις εμπράγματες αξιώσεις δεν εξασφαλίζεται επαρκώς η προστασία της
κυριότητας. Σε περίπτωση καθολικής προσβολής ο κύριος δεν θα ικανοποιείτο
πλήρως εάν είχε δικαίωμα να ζητήσει μόνο την αναγνώριση της κυριότητας και
την απόδοση του πράγματος (ΑΚ 1094). Πρέπει να μπορεί να απαιτήσει από το
νομέα ή κάτοχο και απόδοση ωφελημάτων που έχουν εξαχθεί από το πράγμα,
όπως και αποκατάσταση της τυχόν ζημίας του από τη χειροτέρευση του
πράγματος. Για τον λόγο αυτόν ο νόμος παρέχει στον κύριο υπό προϋποθέσεις
παράλληλα προς την διεκδικητική αγωγή (ΑΚ 1094) και ενοχικές αξιώσεις για
αναζήτηση ωφελημάτων καθώς και για αποζημίωση (ΑΚ 1096-1100). Επίσης σε
περίπτωση μερικής προσβολής η προστασία του κυρίου θα ήταν ατελής, εάν
αυτός μπορούσε να αξιώσει μόνο άρση της προσβολής και παράλειψης της στο
μέλλον. Για τον λόγο αυτό ο νόμος ορίζει ρητά ότι δεν αποκλείεται περαιτέρω
αξίωση αποζημίωσης κατά τις διατάξεις για τις αδικοπραξίες (ΑΚ 1108).
(Α) Συρροή νόμιμων βάσεων της αξίωσης
Η πρώτη δυνατότητα είναι οι διάφορες αξιώσεις του δικαιούχου κατά του
προσβολέα να αποβλέπουν όλες στην ίδια ακριβώς παροχή. Αυτό συμβαίνει π. χ
όταν ο κύριος μπορεί να ζητήσει την απόδοση του πράγματος σε αυτόν αφενός
κατά την ΑΚ 904, και αφετέρου κατά τις 914, ή απόδοση των εξαχθέντων
ωφελημάτων αφενός κατά τις ΑΚ 1096, 1098 και αφετέρου κατά την ΑΚ 904, ή
αποζημίωση για βλάβη του πράγματος αφενός κατά την ΑΚ 1097, 1098 και
αφετέρου κατά την ΑΚ 914. Στις περιπτώσεις αυτές κατά την μάλλον κρατούσα
γνώμη υπάρχουν περισσότερες αυτοτελείς αξιώσεις που βρίσκονται σε συρροή
(συρροή αξιώσεων). Ορθότερο είναι όμως να γίνει δεκτό ότι αφού ο δικαιούχος
μπορεί να ζητήσει μια μόνο παροχή έχει και μια μόνο αξίωση. Κατά τη γνώμη
αυτή δεν πρέπει να γίνεται λόγος εδώ για περισσότερες αξιώσεις αλλά για μια
αξίωση που θεμελιώνεται πολλαπλά.
(Β) συρροή αξιώσεων
Η δεύτερη δυνατότητα είναι οι διάφορες αξιώσεις να αποβλέπουν στον ίδιο
οικονομικό σκοπό, νομικώς όμως να έχει η καθεμία ως αντικείμενο διαφορετική
παροχή. Έτσι συμβαίνει π. χ όταν συντρέχουν η διεκδικητική αγωγή (ΑΚ 1094) και
η αξίωση από τη σύμβαση μίσθωσης για απόδοση του μισθίου. Έτσι και όταν
συντρέχουν η διεκδικητική αγωγή και η αγωγή για απόδοση του πράγματος κατά
τις διατάξεις για τον αδικαιολόγητο πλουτισμό ή την αδικοπραξία. Οι αξιώσεις
αυτές τείνουν βέβαια από άποψη οικονομική στο ίδιο αποτέλεσμα, νομικά όμως
έχουν για αντικείμενο η καθεμιά διαφορετική παροχή. Εδώ πρόκειται πράγματι
για περισσότερες αυτοτελείς αξιώσεις.
(Γ) σώρευση αξιώσεων
Η 3η δυνατότητα είναι οι διάφορες αξιώσεις του δικαιούχου κατά του προσβολέα
να μην έχουν ως αντικείμενο την ίδια παροχή ούτε να τείνουν στην επίτευξη του
ίδιου οικονομικού σκοπού. Στις περιπτώσεις αυτές οι αξιώσεις υπάρχουν
παράλληλα και ο δικαιούχος μπορεί να επιδιώξει την ικανοποίηση όλων χωρίς η
εκπλήρωση της μιας να έχει καμία επίδραση στην τύχη των άλλων (σώρευση
αξιώσεων).

64


Αξιώσεις από την κυριότητα και αξιώσεις από τη νομή
Η αξίωση από την κυριότητα μπορεί να συντρέχει και με αξίωση από τη νομή
εφόσον πληρούνται οι προϋποθέσεις και των δύο. Έτσι ο κύριος πράγματος που
αποβλήθηκε παράνομα από τη νομή του, μπορεί να στραφεί εναντίον του
προσβολέα τόσο με τη διεκδικητική αγωγή (ΑΚ 1094), όσο και με την αγωγή
αποβολής από τη νομή (ΑΚ 987). Ομοίως εάν η παράνομη προσβολή δεν φτάνει
μέχρι την αφαίρεση του πράγματος, ο προσβαλλόμενος κύριος μπορεί να στραφεί
κατά του προσβολέα τόσο με την αρνητική αγωγή (ΑΚ 1108), όσο και με την αγωγή
διατάραξης της νομής (ΑΚ 989). Στις περιπτώσεις αυτές πρόκειται για συρροή
αξιώσεων.
Εγγραφή των αγωγών στα βιβλία διεκδικήσεων
Η διεκδικητική και αρνητική αγωγή όταν αφορούν σε ακίνητα καθώς και η
πουβλικιανή αγωγή, πρέπει επί ποινή απόρριψής τους ως απαράδεκτων να
εγγραφούν στα βιβλία διεκδικήσεων της περιφέρειας του ακινήτου. Σκοπός της
εγγραφής είναι η προστασία των τρίτων, που θα αποκτήσουν ενδεχομένως το
ακίνητο μετά την έγερση της αγωγής.
Η διεκδικητική αγωγή
Το σπουδαιότερο μέσο ένδικης προστασίας της κυριότητας σε κινητό ή ακίνητο
είναι η διεκδικητική αγωγή (ΑΚ 1094). Αυτή παρέχεται στον κύριο σε περίπτωση
καθολικής προσβολής της κυριότητας δηλαδή όταν του αφαιρέθηκε η νομή ή η
κατοχή του πράγματος. Η αγωγή στρέφεται εναντίον του προσβολέα, νομέα ή
κατόχου, με αίτημα την αναγνώριση της κυριότητας και την απόδοση του
πράγματος στον κύριο.
Ενάγων
Την αγωγή έχει ο κύριος του πράγματος εφόσον στερείται τη νομή ή την κατοχή
κατά τον χρόνο της άσκησης της. Είναι αδιάφορο (α) εάν ο ενάγων (κύριος) δεν
υπήρξε ποτέ νομέας, (β) εάν είχε τη νομή και τη στερήθηκε, (γ) εάν είναι μεν
νομέας αλλά στερείται την κατοχή. Επειδή με διεκδικητική αγωγή επιδιώκεται η
αποκατάσταση της φυσικής εξουσίας που αποτελεί περιεχόμενο της κυριότητας
δεν μπορεί να εκχωρηθεί αυτή σε κάποιον που δεν είναι κύριος του επιδίκου. Κατ’
εξαίρεση σε ορισμένες περιπτώσεις νομιμοποιούνται να εγείρουν την
διεκδικητική αγωγή πρόσωπα στα οποία δεν ανήκει η κυριότητα του πράγματος.
Τα πρόσωπα αυτά είναι: (α) σύνδικος πτωχεύσεως, (β) εκτελεστής διαθήκης, (γ)
δανειστές του κυρίου υπό τις προϋποθέσεις της ΚΠολΔ 72 (πλαγιαστική αγωγή).
Την διεκδικητική αγωγή έχουν επίσης ο συγκύριος (με αίτημα την απόδοση της
συννομής κατά την ιδανική μερίδα που του ανήκει), ο οροφοκτήτης, ο ψιλός
κύριος.
Εναγόμενος
Η αγωγή στρέφεται κατά του νομέα ή κατόχου. Είναι αδιάφορο εάν πρόκειται για
νομέα, οιονεί νομέα, συννομέα, ή νομέα μέρους πράγματος, εάν αυτός νέμεται
αυτοπροσώπως ή μέσω άλλου, εάν κατέχει στο όνομα τρίτου ή του ενάγοντος, εάν
απέκτησε τη νομή με παράδοση ή κατάληψη του πράγματος. Αντίθετα, εάν ο
αντίδικος δεν είναι νομέας ή κάτοχος αλλά απλώς ισχυρίζεται ότι η κυριότητα του
ανήκει ή εάν αμφισβητεί προφορικά την κυριότητα του ενάγοντος, δεν είναι
δυνατή η έγερση κατ’ αυτού της διεκδικητικής αγωγής αλλά μόνο της
αναγνωριστικής αγωγής (ΚΠολΔ 70). Ο εναγόμενος πρέπει να έχει τη νομή ή την
κατοχή κατά την έγερση της αγωγής. Ακριβέστερα, πρέπει κατά την έγερση της

65


αγωγής να εξακολουθεί να είναι νομέας ή κάτοχος. Εάν έπαψε πριν από την
έγερση της αγωγής να νέμεται ή να κατέχει δεν νομιμοποιείται παθητικά, εκτός
εάν συντρέχουν οι προϋποθέσεις της ΑΚ 1098, οπότε μπορεί να εναχθεί για
καταβολή αποζημίωσης.
Αίτημα
Αίτημα της αγωγής είναι η αναγνώριση της κυριότητας του ενάγοντος και η
απόδοση του πράγματος σε αυτόν. Η αγωγή είναι δηλαδή συγχρόνως
αναγνωριστική και καταψηφιστική. Εάν με αυτή ζητείται μόνον η αναγνώριση της
κυριότητας πρόκειται όχι για διεκδικητική αλλά για αναγνωριστική αγωγή.
Αντίθετα εάν ζητείται απλώς η απόδοση του πράγματος, πρόκειται για
διεκδικητική αγωγή, γιατί ο δικαστής δεν μπορεί να διατάξει την απόδοση, εάν
δεν διαγνώσει προηγουμένως την κυριότητα του ενάγοντος. Η αίτηση για
απόδοση του πράγματος περιέχει αναγκαία (έστω και σιωπηρά) και αίτηση για
αναγνώριση της κυριότητας. Απόδοση του πράγματος σημαίνει όχι απλώς ανοχή
της αφαίρεσης αλλά μεταβίβαση της κατοχής στον κύριο, και μάλιστα στον τόπο
όπου βρίσκεται το πράγμα. Ο εναγόμενος υποχρεούται δηλαδή όχι απλώς να
παραλείψει αλλά να προβεί σε θετική πράξη, οφείλει να θέσει το πράγμα στη
διάθεση του κυρίου. Από τα παραπάνω συνάγεται ότι: (α) ο εναγόμενος δεν
υποχρεούται κατ’ αρχήν να μεταφέρει το πράγμα εάν πρόκειται για κινητό στην
κατοικία του κυρίου, εάν όμως το μετακίνησε ο ίδιος είναι δυνατό να ευθύνεται
υπό τις προϋποθέσεις των ΑΚ 1097-1099. (β) εάν δεν προκύπτει τίποτε
διαφορετικό, φέρει ο εναγόμενος τα έξοδα της παράδοσης και ο ενάγων τα έξοδα
της παραλαβής του πράγματος. Αντικείμενο της διεκδικητικής αγωγής μπορεί να
είναι μόνο πράγμα με την έννοια της ΑΚ 947 δηλαδή ενσώματο αντικείμενο και
μάλιστα ατομικά ορισμένο. Αντικείμενο της διεκδικητικής αγωγής μπορεί να
είναι και ομάδα πραγμάτων-στην πραγματικότητα πρόκειται για αντικειμενική
σώρευση αγωγών όσα είναι τα πράγματα που αποτελούν την ομάδα.
Απόδειξη της κυριότητας
Εάν ο εναγόμενος αρνηθεί την κυριότητα του ενάγοντος υποχρεούται ο ενάγων
να αποδείξει τα γεγονότα τα οποία οδήγησαν σύμφωνα με το νόμο στην κτήση
της κυριότητας από αυτόν. Τι ακριβώς πρέπει όμως να αποδείξει ο ενάγων
εξαρτάται από το εάν πρόκειται για διεκδίκηση ακινήτου ή κινητού.
(α) ακίνητα
Στη διεκδίκηση ακινήτου πρέπει να γίνει διάκριση εάν ο ενάγων ισχυρίζεται ότι
απέκτησε την κυριότητα πρωτότυπα ή παράγωγα. Στην πρώτη περίπτωση αρκεί
να αποδείξει τα παραγωγικά γεγονότα της κυριότητας του, π. χ τη συνδρομή των
προϋποθέσεων της χρησικτησίας. Στην παράγωγη όμως κτήση, επειδή
προϋπόθεση της είναι και η ύπαρξη κυριότητας στον δικαιοπάροχο, ο ενάγων
πρέπει να αποδείξει και την κυριότητα του δικαιοπαρόχου. Σε περίπτωση μάλιστα
διαδοχικών μεταβιβάσεων πρέπει να αποδείξει την κυριότητα και των απώτερων
δικαιοπαρόχων μέχρι την αναγωγή σε πρωτότυπη κτήση που συνήθως θα είναι η
έκτακτη χρησικτησία. Εάν αποδειχθεί με αυτόν τον τρόπο η κυριότητα του
ενάγοντος λογίζεται ότι υπάρχει και κατά τον χρόνο έγερσης της αγωγής, εφόσον
ο εναγόμενος δεν ισχυρίζεται και δεν αποδεικνύει ότι η κυριότητα αυτή
καταλύθηκε μεταγενέστερα, με έναν από τους νόμιμους τρόπους. Στο δίκαιο μας
ο ενάγων όταν προβλέπει δυσχέρειες ως προς την απόδειξη της κυριότητας του
μπορεί να επιδιώξει την απόδοση του πράγματος εγείροντας την πουβλικιανή

66


αγωγή (ΑΚ 1112), εφόσον συντρέχουν οι προϋποθέσεις της. Μπορεί επίσης να
εγείρει ενδεχομένως την αγωγή της αποβολής από τη νομή, την αγωγή από την
ενοχική σχέση ή την αγωγή του αδικαιολόγητου πλουτισμού.
(β) κινητά
Η απόδειξη της κυριότητας στα κινητά είναι ευκολότερη αφενός λόγω της
δυνατότητας κτήσης από μη κύριο (ΑΚ 1036), αφετέρου λόγω των τεκμηρίων
κυριότητας που καθιερώνονται από το νόμο (ΑΚ 1110-1111). Ο νόμος θεσπίζει 2
αντίπαλα κριτήρια: ένα υπέρ του τωρινού νομέα, ότι είναι και κύριος του
πράγματος (ΑΚ 1110), και άλλο υπέρ του πρότερου νομέα ότι κατά τη διάρκεια της
νομής του ήταν και κύριος του πράγματος (ΑΚ 1111). Τα τεκμήρια της κυριότητας:
οι ΑΚ 1110-1111 καθιερώνουν νόμιμα μαχητά τεκμήρια δικαιώματος. Η λειτουργία
των τεκμηρίων αυτών έγκειται στο ότι ο νομέας (τωρινός ή πρότερος) του οποίου
αμφισβητείται η κυριότητα, απαλάσσεται από το βάρος της απόδειξης της. Αρκεί
να αποδείξει εάν αμφισβητούνται τα γεγονότα που αποτελούν τη βάση του
τεκμηρίου δηλαδή την τωρινή ή πρότερη νομή του. Ο αντίδικος φέρει το βάρος της
απόδειξης του αντιθέτου, δηλαδή ότι ο νομέας δεν είναι ή δεν ήταν και κύριος.
Κατά τα λοιπά η ύπαρξη των τεκμηρίων δεν περιορίζει την αρχή της ελεύθερης
εκτίμησης των αποδείξεων. Το τεκμήριο της ενεστώσας νομής (ΑΚ 1110): θεμέλιο
του τεκμηρίου αυτού είναι η ενεστώσα νομή. Υπέρ του εκάστοτε νομέα ισχύει το
τεκμήριο ότι είναι και κύριος του πράγματος που νέμεται. Αδιάφορο είναι εάν ο
νομέας είναι καλής ή κακής πίστης. Το τεκμήριο της πρότερης νομής (ΑΚ 1111):
υπέρ του πρότερου νομέα ισχύει το τεκμήριο ότι κατά τη διάρκεια της νομής του
ήταν και κύριος του πράγματος. Δεν συνάγεται όμως εξ αντιδιαστολής ότι αφότου
έπαψε η νομή έπαψε αναγκαίως και η κυριότητα του πρότερου νομέα. Απλώς η
εξακολούθηση της κυριότητας δεν καλύπτεται από το τεκμήριο και επομένως
εφόσον αμφισβητείται πρέπει να αποδειχθεί. Σύγκρουση των δύο τεκμηρίων:
εξαιτίας των δυο τεκμηρίων αυτών (ΑΚ 1110-1111) ο ενάγων αντιμετωπίζει στη
διεκδίκηση κινητού τη δυσχέρεια ότι κύριος τεκμαίρεται ο εναγόμενος (ΑΚ 1110)
αφού το πράγμα βρίσκεται στα χέρια του. Επομένως για να γίνει δεκτή η αγωγή
πρέπει ο ενάγων αφενός να καταρρίψει το τεκμήριο που ισχύει υπέρ του
εναγομένου και αφετέρου να αποδείξει τη δική του κυριότητα. Το αποτέλεσμα
αυτό θα επιδιώξει ο ενάγων με έναν από τους ακόλουθους τρόπους: (α)
ισχυριζόμενος και αποδεικνύοντας ότι λείπουν οι προϋποθέσεις του τεκμηρίου
γιατί ο εναγόμενος δεν είναι νομέας αλλά κάτοχος με βάση έννομη σχέση ή οιονεί
νομέας που ασκεί την κατοχή ή την οιονεί νομή αναγνωρίζοντας τον ενάγοντα ως
νομέα. (β) ισχυριζόμενος και αποδεικνύοντας ότι αυτός νεμόταν προηγουμένως
το πράγμα και ότι αυτό ξέφυγε από τη νομή του με κλοπή ή απώλεια. Με την
απόδειξη αυτήν από μέρους του ενάγοντος αφενός αποκλείεται το τεκμήριο υπέρ
του εναγομένου (ΑΚ 1110) και αφετέρου ορθώνεται το τεκμήριο για τη δική του
κυριότητα (ΑΚ 1111). (γ) ισχυριζόμενος και αποδεικνύοντας ότι ο εναγόμενος
απέκτησε τη νομή κατά τρόπο που δεν προσπόρισε σε αυτόν κυριότητα και ότι
κύριος είναι ο ίδιος (ο ενάγων). (δ) ισχυριζόμενος και αποδεικνύοντας ότι ο
εναγόμενος έχασε την κυριότητα του, που την απέκτησε με νόμιμο τρόπο αυτός
(ο ενάγων).

67


Συρροή με άλλες αξιώσεις
(α) με αξιώσεις για απόδοση του πράγματος
Ενδέχεται ο κύριος να μπορεί να επιδιώξει την απόδοση του πράγματος σε αυτόν
όχι μόνο με την διεκδικητική αγωγή αλλά και με ενοχικές αγωγές από σύμβαση
(π. χ μίσθωση, αδικαιολόγητο πλουτισμό ή αδικοπραξία).
Με τις αξιώσεις των ΑΚ 1096-1100
Αυτονόητο ότι εάν συντρέχουν οι προϋποθέσεις των ΑΚ 1096-1100, μπορεί ο
ενάγων να ενώσει μαζί με τη διεκδικητική αγωγή και τις ενοχικές αγωγές για
απόδοση ωφελημάτων και ή για αποζημίωση.
Με την αρνητική αγωγή
Κατ’ αρχήν οι δύο αυτές αγωγές δεν μπορούν να σωρευτούν γιατί αντιφάσκουν
μεταξύ τους. Η διεκδικητική προϋποθέτει καθολική προσβολή της κυριότητας,
ενώ η αρνητική μερική προσβολή. Μπορεί όμως κατ’ εξαίρεση να μην υπάρχει
αντίθεση και να είναι δυνατή η σώρευση, όπως στις εξής περιπτώσεις: (α) εάν η
καθεμιά από αυτές αφορά συγκεκριμένο και διαφορετικό τμήμα του ίδιου
ακινήτου, (β) εάν στο ακίνητο του οποίου ζητείται η απόδοση, ο εναγόμενος
ανέγειρε κατασκεύασμα οπότε ο ενάγων ζητεί κατεδάφιση του κατασκευάσματος
και απόδοση του ακινήτου (ΑΚ 1108 & ΑΚ 1094).
Τέλος, μπορεί να σωρευθεί επικουρικά με την αγωγή περί αποβολής από τη
νομή (ΑΚ 987).
Η αξίωση του κυρίου για τα ωφελήματα
Η ρύθμιση των ΑΚ 1096-1100
Σκοπός
Εάν η διεκδικητική αγωγή είναι νόμω βάσιμη γεννιώνται συνήθως υπέρ του
κυρίου και άλλες παρεπόμενες αξιώσεις κατά του νομέα ή κατόχου για τα
ωφελήματα του πράγματος και για τη ζημία που υπέστη το πράγμα μέχρι την
απόδοση του. Με την παροχή της διεκδικητικής αγωγής από το δικαστήριο και την
απόδοση του πράγματος από τον εναγόμενο δεν επέρχεται πάντοτε πλήρης
ικανοποίηση του ενάγοντος-κυρίου. Γιατί ο νομέας κατά τη διάρκεια της φυσικής
εξουσίασης του πράγματος ενδέχεται να οικειοποιήθηκε τα ωφελήματα, οπότε
γεννιέται ζήτημα ευθύνης του για απόδοση ή αποκατάσταση της αξίας τους.
Προϋποθέσεις εφαρμογής
Η εφαρμογή των ΑΚ 1096-1100 προϋποθέτει δυνατότητα διεκδίκησης του
πράγματος, δηλαδή ότι η διεκδικητική αγωγή θα ήταν βάσιμη. Ειδικότερα αυτό
σημαίνει ότι: (α) οι προϋποθέσεις της διεκδικητικής αγωγής, δηλαδή η κυριότητα
του ενός και η νομή ή κατοχή του άλλου να υπάρχουν ή τουλάχιστον να υπήρχαν
κατά τον χρόνο που συνέβη το θεμελιωτικό τη αξίωσης γεγονός, π. χ ο πορισμός
ωφελημάτων από το πράγμα ή πρόκληση ζημίας σε αυτό, (β) ο νομέας ή κάτοχος
να μην έχει δικαίωμα νομής ή κατοχής το οποίο μπορεί να αντιτάξει κατά την ΑΚ
1095 στη διεκδικητική αγωγή του κυρίου. Γιατί εάν έχει τέτοιο δικαίωμα η
διεκδικητική αγωγή δεν είναι βάσιμη ως προς το καταψηφιστικό της αίτημα.
Εξάλλου από την έννομη σχέση η οποία θεμελιώνει το δικαίωμα νομής ή κατοχής,
θα προκύπτει κατά κανόνα σε ποίον ανήκουν τα ωφελήματα του πράγματος και
πώς ευθύνεται ο νομέας ή κάτοχος έναντι του κυρίου για τυχόν ζημίες στο
πράγμα. Επομένως στην περίπτωση αυτή οι γενικότερες ΑΚ 1096-1100 είναι
περιττές.

68


Κριτήρια διαβάθμισης της ευθύνης
Ο ΑΚ διαβαθμίζει την ευθύνη του νομέα ή κατόχου με βάση τα εξής 4 κριτήρια:
(α) την καλή ή κακή πίστη του (ΑΚ 1098,1100), (β) την επίδοση ή μη της αγωγής
(ΑΚ 1096,1097), (γ) την υπερημερία του κακόπιστου νομέα ή κατόχου (ΑΚ 1098) και
(δ) την κτήση από τον εναγόμενο της νομής ή κατοχής με παράνομη πράξη (ΑΚ
1099).
Καλή ή κακή πίστη
Καλής πίστης είναι ο νομέας ή ο κάτοχος, ο οποίος κατά την κτήση της φυσικής
εξουσίας πίστευε δικαιολογημένα και εξακολουθεί να πιστεύει ότι δικαιούται να
νέμεται ή να κατέχει το πράγμα (ΑΚ 1100, 1037,1042). Αντίθετα κακής πίστης είναι
ο νομέας ή κάτοχος,ο οποίος κατά την κτήση της φυσικής εξουσίας γνώριζε ή από
βαριά αμέλεια αγνοούσε ή μεταγενέστερα έμαθε ότι δεν δικαιούται να νέμεται ή
να κατέχει το πράγμα (ΑΚ 1098, 1037, 1042). Ο καλόπιστος νομέας
αντιμετωπίζεται ευνοϊκά στον νόμο με την απαλλαγή του από κάθε ευθύνη για
τον χρόνο πριν από την επίδοση της αγωγής (ΑΚ 1100). Αντίθετα ο κακόπιστος
νομέας ευθύνεται (ανεξάρτητα από την επίδοση ή μη της αγωγής) για πταίσμα
(ΑΚ 1098) και επιτείνεται η ευθύνη του, εάν καταστεί και υπερήμερος ή εάν
απέκτησε τη νομή με παράνομη πράξη (ΑΚ 1099).
Επίδοση ή μη της αγωγής
Η επίδοση της αγωγής κρίνεται κατά τις διατάξεις του δικονομικού δικαίου. Με
την επίδοση της αγωγής ο καλόπιστος νομέας δεν γίνεται αναγκαία κακόπιστος,
γιατί μπορεί να εξακολουθεί να νομίζει δικαιολογημένα ότι έχει δικαίωμα να
νέμεται ή να κατέχει το πράγμα. Εντούτοις, ο νόμος τον εξομοιώνει από άποψη
ευθύνης με τον κακόπιστο, γιατί μετά την επίδοση της αγωγής όφειλε να
υπολογίζει το ενδεχόμενο ήττας του στη δίκη και άρα να προσέχει και να
χρησιμοποιεί το πράγμα σαν να ήταν ξένο, που πρέπει ενδεχομένως να το
αποδώσει σε αυτόν στον οποίον ανήκει.
Υπερημερία του κακόπιστου νομέα
Η ευθύνη του κακόπιστου νομέα επιτείνεται εάν καταστεί υπερήμερος ως προς
την απόδοση του πράγματος. Τότε αυτός ευθύνεται για κάθε ζημία που
προξενήθηκε κατά τη διάρκεια της υπερημερίας του άρα και για τα ωφελήματα
που χωρίς υπαιτιότητα του δεν εισέπραξε και που ο κύριος θα μπορούσε να
εισπράξει , καθώς και για την τυχαία καταστροφή ή χειροτέρευση ή αδυναμία
απόδοσης του πράγματος, εκτός εάν αποδείξει ότι η ζημία θα επερχόταν
οπωσδήποτε ακόμη και εάν απέδιδε το πράγμα έγκαιρα (ΑΚ 344).
Κτήση της νομής με παράνομη πράξη
Κτήση της νομής με παράνομη πράξη (ΑΚ 1099) υπάρχει όταν ο εναγόμενος
αφαίρεσε τη νομή του πράγματος παράνομα και χωρίς τη θέληση του κυρίου. Εδώ
αδιάφορο εάν ο νομέας ενήργησε διατελώντας σε κακή ή καλή πίστη ή εάν η
ενέργεια του αποτελεί ή όχι ποινικό αδίκημα. Απαιτείται όμως υπαιτιότητα του
νομέα. Αυτό συνάγεται αφενός από τον σκοπό της ΑΚ 1099, η οποία παραπέμπει
όχι απλώς στις έννομες συνέπειες αλλά και στις προϋποθέσεις της αδικοπραξίας,
και αφετέρου από την ομοιότητα της διατύπωσης με την ΑΚ 934. Κτήση της νομής
του πράγματος με παράνομη πράξη θα υπάρχει ιδίως στις περιπτώσεις κλοπής,
απάτης κλπ.

69


Ευθύνη για τα ωφελήματα
Ο καλόπιστος νομέας πριν από την επίδοση της αγωγής (ΑΚ 1100)
Ο καλόπιστος νομέας πριν την επίδοση σε αυτόν της αγωγής δεν ευθύνεται σε
απόδοση των ωφελημάτων (ΑΚ 1100). Για παράδειγμα εάν ο Α κατέλαβε τη νομή
αγροκτήματος ως κληρονόμος με βάση διαθήκη, η οποία όμως εκ των υστέρων
αποδείχθηκε άκυρη, δεν υποχρεούται να αποδώσει στον πραγματικό κληρονόμο
Β τους καρπούς που πήρε από το κτήμα πριν από την επίδοση της αγωγής ακόμη
και εάν σώζονται. Κατά την ορθότερη γνώμη γίνεται δεκτή η παράλληλη
εφαρμογή των διατάξεων του αδικαιολόγητου πλουτισμού καταλήγοντας στο
συμπέρασμα ότι ο καλόπιστος νομέας οφείλει να αποδώσει τα σωζόμενα
ωφελήματα.
Ο καλόπιστος νομέας μετά την επίδοση της αγωγής (ΑΚ 1096)
Ο καλόπιστος νομέας μετά την επίδοση της αγωγής ευθύνεται για τα ωφελήματα
του πράγματος. Ειδικότερα, έχει υποχρέωση να αποδώσει τα ωφελήματα που
εξήχθησαν μετά την επίδοση της αγωγής και να αποκαταστήσει την αξία των
ωφελημάτων εκείνων που δεν εξήγαγε από το πράγμα μετά την επίδοση της
αγωγής από δική του υπαιτιότητα, ενώ μπορούσε κατά τους κανόνες της τακτικής
διαχείρισης να εξαγάγει (ΑΚ 1096). Ως ωφελήματα εννοούνται στην ΑΚ 1096 οι
καρποί του πράγματος, φυσικοί (ΑΚ 961§1) και πολιτικοί (ΑΚ 961§3) καθώς και
κάθε όφελος που παρέχει η χρήση του πράγματος (ΑΚ 962).
Ο κακόπιστος νομέας (ΑΚ 1098)
Όμοια με την ευθύνη του καλόπιστου νομέα μετά την επίδοση της αγωγής είναι
και η ευθύνη του κακόπιστου νομέα η οποία αρχίζει όχι από την επίδοση της
αγωγής αλλά νωρίτερα δηλαδή αφότου έγινε κακόπιστος (ΑΚ 1098). Ας
υποθέσουμε λ. χ ότι ο Α αγόρασε αγρόκτημα από τον ανίκανο για δικαιοπραξία
Β, γνωρίζοντας την ανικανότητα του, και ότι παρέμεινε στην νομή του ακινήτου
μια 3ετια. Ο Α υποχρεούται απέναντι στον Β: (α) να αποδώσει τους καρπούς που
συνέλεξε και σώζονται, (β) να αποκαταστήσει την αξία των καρπών που
πωλήθηκαν ή αναλώθηκαν, (γ) εάν παραμέλησε να εκμισθώσει το σπίτι που
βρίσκεται μέσα στο αγρόκτημα να καταβάλει το μίσθωμα που θα εισέπραττε εάν
πραγματοποιούσε την εκμίσθωση. Παράλληλα ο Α υποχρεούται να αποδώσει
στον Β κατά την ΑΚ 1094 τους καρπούς, στους οποίους δεν απέκτησε κυριότητα
λόγω της κακής του πίστης και οι οποίοι σώζονται εξατομικευμένοι.
Κακόπιστος και υπερήμερος νομέας (ΑΚ 1098)
Ο κακόπιστος νομέας από τη στιγμή που θα γίνει υπερήμερος ευθύνεται για κάθε
ζημία που προξενήθηκε κατά τον χρόνο της υπερημερίας, άρα και για ωφελήματα
τα οποία χωρίς υπαιτιότητα του δεν εισέπραξε και που ο κύριος θα μπορούσε να
εισπράξει (ΑΚ 1098). Ευθύνεται μάλιστα και για την τυχαία αδυναμία παροχής
εκτός εάν αποδείξει ότι η ζημία θα επερχόταν έστω και εάν το πράγμα
αποδιδόταν εγκαίρως. Έτσι στο παραπάνω παράδειγμα ο Α αφότου έγινε
υπερήμερος ως προς την απόδοση του πράγματος υποχρεούται επιπλέον: (δ) να
αποκαταστήσει την αξία των καρπών, τους οποίους κατά την διάρκεια της
υπερημερίας λόγω ασθένειας του δεν κατόρθωσε να συλλέξει, (ε) να
αποκαταστήσει την αξία των καρπών οι οποίοι κατά τη διάρκεια της υπερημερίας
κάηκαν από πυρκαγιά στην αποθήκη του.

70


Ο αποκτήσας τη νομή με παράνομη πράξη (ΑΚ 1099)
Όποιος απέκτησε τη νομή με παράνομη πράξη ευθύνεται για ωφελήματα
ανεξάρτητα από την επίδοση ή μη της αγωγής (ΑΚ 1096) και από την καλή ή κακή
του πίστη (ΑΚ 1098) όπως ο κακόπιστος νομέας μετά την υπερημερία, δηλαδή
ακόμη και για ελαφρά αμέλεια. Με βάση δε τις ΑΚ 934 σε συνδυασμό με 344
ευθύνεται και για τα τυχηρά. Έτσι εάν στο παραπάνω παράδειγμα ο Α απέκτησε
τη νομή του αγροκτήματος αποβάλλοντας βιαίως τον Β, υποχρεούται απέναντι σε
αυτόν να προβεί σε όλες τις παροχές που μνημονεύθηκαν πιο πάνω (α-ε).
Η αξίωση αποζημίωσης του κυρίου λόγω καταστροφής ή χειροτέρευσης του
πράγματος
Η ευθύνη ως προς το πράγμα
Σημειώθηκε παραπάνω ότι το πράγμα ενδέχεται να καταστράφηκε ή να
χειροτέρεψε στα χέρια του νομέα (φυσικά ή νομικά) ή από άλλον λόγο (π. χ
κατανάλωση) να μην μπορεί πια να αποδοθεί. Την ευθύνη του νομέα προς
αποζημίωση του κυρίου για τους λόγους αυτούς κλιμακώνει και πάλι ο νόμος με
βάση τα κριτήρια που εκτέθηκαν ήδη. Αρχίζει από την έλλειψη οποιασδήποτε
ευθύνης για τον καλόπιστο νομέα πριν από την επίδοση της αγωγής (ΑΚ 1100),
προχωρεί στην καθιέρωση ευθύνης από πταίσμα για τον καλόπιστο νομέα μετά
την επίδοση της αγωγής και για τον κακόπιστο νομέα και καταλήγει στην
καθιέρωση αυξημένης ευθύνης δηλαδή ευθύνης και χωρίς πταίσμα για τον
υπερήμερο κακόπιστο νομέα καθώς και για αυτόν που απέκτησε τη νομή του
πράγματος με παράνομη πράξη (ΑΚ 1099).
Προϋποθέσεις της ευθύνης
Η ΑΚ 1097 αναφέρει διαζευκτικά ως αντικειμενικές προϋποθέσεις της ευθύνης
του νομέα προς αποζημίωση του κυρίου: τη χειροτέρευση του πράγματος, την
καταστροφή του ή την αδυναμία απόδοσης του στον κύριο για άλλον λόγο.
Χειροτέρευση
Ως χειροτέρευση πρέπει να εννοηθεί κάθε δυσμενής επηρεασμός της ουσίας του
πράγματος ακόμη και η φθορά που επέρχεται ως συνέπεια της συνηθισμένης
χρήσης του. Η αιτία χειροτέρευσης είναι αδιάφορη, μπορεί να είναι και η
παράλειψη των συνηθισμένων μέτρων συντήρησης του πράγματος. Με τη
χειροτέρευση εξομοιώνει η επιστήμη και την επιβάρυνση του πράγματος με
περιορισμένο εμπράγματο δικαίωμα.
Καταστροφή
Ως καταστροφή του πράγματος εννοείται κατ’ αρχήν η σωματική ή οικονομική
εκμηδένιση του. Ως καταστροφή πρέπει εντούτοις να θεωρηθεί και η ανάλωση
καθώς και η περίπτωση που το πράγμα χάνει κατά τις ΑΚ 1057 επ., την ιδιότητα
του ως αυτοτελούς αντικειμένου δικαίου.
Απαλλαγή απόδοσης για άλλον λόγο
Για την συνδρομή αυτής της προϋπόθεσης αρκεί υποκειμενική αδυναμία. Το ότι
δηλαδή ένας άλλος νομέας μπορεί να αποδώσει το πράγμα δεν αίρει την ευθύνη
του εναγομένου. Τέτοια υποκειμενική αδυναμία υπάρχει και όταν ο νομέας
εκποίησε το πράγμα σε τρίτον.

71


Έκταση της ευθύνης
Ο καλόπιστος νομέας πριν από την επίδοση της αγωγής (ΑΚ 1100)
Ο καλόπιστος νομέας πριν από την επίδοση της αγωγής δεν ευθύνεται σε
αποζημίωση του κυρίου (ΑΚ 1100). Η δικαιολογία της ΑΚ 1100 είναι ότι η έστω και
υπαίτια καταστροφή ή χειροτέρευση του πράγματος από αυτόν που θεωρεί
δικαιολογημένα τον εαυτό του ως κύριο δεν αποτελεί πταίσμα απέναντι σε
κάποιον άλλον και άρα δεν μπορεί να θεμελιώσει ευθύνη για αποζημίωση.
Εντούτοις ο σκοπός της ΑΚ 1100 δεν φτάνει μέχρι τη δικαιολόγηση του τυχόν
πλουτισμού του νομέα ή κατόχου-επομένως εάν αυτός εκποίησε ή κατανάλωσε
το πράγμα, είναι δυνατό να εναχθεί κατά τις διατάξεις του αδικαιολόγητου
πλουτισμού.
Ο καλόπιστος νομέας μετά την επίδοση της αγωγής (ΑΚ 1097)
Ο καλόπιστος νομέας ή κάτοχος μετά την επίδοση της αγωγής ευθύνεται σε
αποζημίωση του κυρίου, εάν το πράγμα από υπαιτιότητα του (του νομέα ή
κατόχου) καταστράφηκε ή χειροτέρευσε ή από άλλον λόγο δεν μπορεί να
αποδοθεί (ΑΚ 1097). Εάν λ. χ η υπαίτια σύγκρουση στο παραπάνω παράδειγμα
συνέβαινε μετά την επίδοση της αγωγής εκ μέρους της Γ,ο Α θα ευθυνόταν σε
αποζημίωση της Γ.
Ο κακόπιστος νομέας
Όμοια με την ευθύνη του καλόπιστου νομέα μετά την επίδοση της αγωγής είναι
και η ευθύνη του κακόπιστου νομέα, με τη διαφορά ότι αρχίζει όχι από την
επίδοση της αγωγής αλλά νωρίτερα, δηλαδή αφότου έγινε κακόπιστος (ΑΚ 1098).
Εάν λ. χ η υπαίτια σύγκρουση στο παραπάνω παράδειγμα συνέβαινε αφού ο Α
είχε λάβει γνώση της διαθήκης έστω και πριν από την έγερση της αγωγής θα
ευθυνόταν σε αποζημίωση της Γ.
Ο κακόπιστος και υπερήμερος νομέας
Με την επέλευση της υπερημερίας η ευθύνη του νομέα αυξάνει. Σύμφωνα με την
ΑΚ 343§1 στην περίπτωση αυτή ο νομέας εκτός από την παροχή οφείλει και
αποζημίωση για τη ζημία του δανειστή από την καθυστέρηση. Αυτό σημαίνει ότι
ευθύνεται πέραν από αυτά που ορίζονται στην ΑΚ 1097 και για την ζημία του
κυρίου από την παρακράτηση του πράγματος.
Ο αποκτήσας τη νομή με παράνομη πράξη (ΑΚ 1099)
Εκείνος που απέκτησε τη νομή του πράγματος με παράνομη πράξη ευθύνεται για
κάθε ζημία ακόμη και για τα τυχηρά (ΑΚ 1099, 934, 343, 344).
Φύση και άσκηση των αξιώσεων από τις ΑΚ 1096-1100
Νομική φύση
Οι παρεπόμενες αξιώσεις του κυρίου κατά του νομέα ή κατόχου (ΑΚ 1096-1100),
εάν και πηγάζουν από την κυριότητα και προϋποθέτουν την ύπαρξη της
διεκδικητικής αγωγής είναι ενοχικής φύσης. Με αυτές δεν πραγματώνεται το
περιεχόμενο της κυριότητας όπως με τις εμπράγματες αξιώσεις (ΑΚ 1094, 1108,
1109), αλλά ρυθμίζεται απλώς η σχέση μεταξύ κυρίου και νομέα (ή κατόχου).
Πρόκειται για αυτοτελείς αξιώσεις με τη δική τους νομική τύχη, ανεξάρτητη της
κυριότητας από την οποία πηγάζουν. Από την φύση των αξιώσεων αυτών ως
ενοχικών, παρεπόμενων της διεκδικητικής αγωγής συνάγεται: (Α) ότι για την
ύπαρξη τους πρέπει να υπάρχει ή να υπήρξε κατάσταση διεκδίκησης δηλαδή ο
κύριος να είχε κατά του νομέα ή κατόχου τη διεκδικητική αγωγή (ΑΚ 1094) και ο
τελευταίος να μην μπορούσε να αντιτάξει σε αυτήν ένσταση δικαιώματος νομής

72


ή κατοχής (ΑΚ 1095). Άλλως ενδεχομένως να είναι δυνατή η εφαρμογή των
γενικών διατάξεων για αδικαιολόγητο πλουτισμό ή για αδικοπραξία. (β) ότι οι
αξιώσεις αυτές δεν ανήκουν στον εκάστοτε κύριο του πράγματος αλλά σε εκείνον
που ήταν κύριος, όταν συνέβη το θεμελιωτικό της αξίωσης γεγονός. (γ) ότι σε
αυτές τις περιπτώσεις είναι δυνατή η εφαρμογή των διατάξεων του ενοχικού
δικαίου. (δ) ότι η εξάρτηση τους από τη διεκδικητική αγωγή δεν είναι τέτοια ώστε
να μην μπορούν να ασκηθούν χωρίς σύγχρονη άσκηση και εκείνης-αυτό ισχύει
και για τους καρπούς. (ε) ότι η αγωγή με την οποία ασκείται μια από τις αξιώσεις
αυτές εάν εγείρεται αυτοτελώς δεν χρειάζεται εγγραφή στα βιβλία διεκδικήσεων.
Η ανταξίωση του νομέα για δαπάνες
Η ρύθμιση των ΑΚ 1101-1107
Εάν η διεκδικητική αγωγή είναι νόμω βάσιμη γεννιώνται ενοχικές αξιώσεις όχι
μόνο υπέρ του κυρίου κατά του νομέα, αλλά και αντίστροφα υπέρ του νομέα κατά
του κυρίου. Ο υπόχρεος σε απόδοση νομέας μπορεί κατά τις ΑΚ 1101-1107 να
αξιώσει από τον κύριο αποκατάσταση των δαπανών που έκανε πάνω στο πράγμα.
Κριτήρια διαβάθμισης των υποχρεώσεων του νομέα
Η υποχρέωση του κυρίου για αποκατάσταση της αξίας των δαπανών πάνω στο
πράγμα διαβαθμίζεται με βάση αφενός τα ήδη γνωστά κριτήρια και αφετέρου τη
διάκριση των δαπανών σε αναγκαίες, επωφελείς κλπ. Αναγκαίες δαπάνες: είναι
αυτές που έγιναν για να διατηρηθεί το πράγμα κατάλληλο για τακτική
εκμετάλλευση (ΑΚ 1101). Από τον ορισμό της ΑΚ 1101 συνάγεται ότι αναγκαίες
είναι αφενός αυτές που ήταν αναγκαίες για τη συντήρηση του πράγματος και
αφετέρου αυτές που έγιναν για να καταστεί ή να διατηρηθεί το πράγμα
κατάλληλο να εκπληρώσει τον οικονομικό του προορισμό. Δαπάνες: με τις
αναγκαίες δαπάνες εξομοιώνει (ΑΚ 1101§1) ρητά τις δαπάνες για πληρωμή των
βαρών του πράγματος. Πρόκειται για την πληρωμή τόσο των τακτικών βαρών (π.
χ κάθε είδους φόρων που βαρύνουν το πράγμα) όσο και των έκτακτων (π. χ για
την απόσβεση της υποθήκης που βαρύνει το ακίνητο). Αδιάφορο εάν τα βάρη είναι
δημοσίου δικαίου ή ιδιωτικού. Επωφελείς δαπάνες: είναι εκείνες εξαιτίας των
οποίων επήλθε η αύξηση της αξίας του πράγματος (ΑΚ 1103). Τέτοιες είναι π. χ οι
δαπάνες ανέγερσης οικοδομής στο ακίνητο, προσθήκης ορόφου κλπ. Ο
χαρακτηρισμός: το ζήτημα εάν στη συγκεκριμένη περίπτωση πρόκειται για
αναγκαία, επωφελή ή πολυτελή δαπάνη είναι νομικό και συνεπώς η σχετική
κρίση του δικαστή της ουσίας υπόκειται στον έλεγχο του ΑΠ. Επίσης η
ωφελιμότητα ή χρησιμότητα της δαπάνης πρέπει να κρίνεται αντικειμενικά και
όχι κατά τις υποκειμενικές αντιλήψεις του συγκεκριμένου νομέα ή κυρίου.
Το περιεχόμενο της αξίωσης του νομέα
Ο καλόπιστος νομέας πριν από την επίδοση της αγωγής
Ο καλόπιστος νομέας για τις δαπάνες που έκανε πάνω στο πράγμα πριν από την
επίδοση της διεκδικητικής αγωγής, δικαιούται να ζητήσει από τον κύριο: (α)
αποκατάσταση των αναγκαίων δαπανών και των δαπανών για την πληρωμή
βάρων του πράγματος (ΑΚ 1101). Αλλά για συνήθεις δαπάνες συντήρησης του
πράγματος (π. χ επισκευή του μηχανήματος ή της οικίας) δεν δικαιούται
αποζημίωση για τον χρόνο που παρέμειναν σε αυτόν ωφελήματα του πράγματος
(ΑΚ 1101). (β) αποκατάσταση των επωφελών δαπανών αλλά μόνο εφόσον κατά
τον χρόνο της απόδοσης του πράγματος σώζεται η αύξηση της αξίας του. Για τον
υπολογισμό της επωφελούς δαπάνης λαμβάνεται υπόψη κατά την ΑΚ 1103

73


αφενός η δαπάνη που έγινε και αφετέρου η υπερτίμηση του πράγματος από τη
δαπάνη κατά τον χρόνο της απόδοσης του.
Ο καλόπιστος νομέας μετά την επίδοση της αγωγής και ο κακόπιστος νομέας
Για δαπάνες που έγιναν από τον καλόπιστο νομέα μετά την επίδοση της
διεκδικητικής αγωγής ή από τον κακόπιστο νομέα οποτεδήποτε, υποχρεούται ο
κύριος κατά την ΑΚ 1102 σε αποζημίωση: (α) εάν πρόκειται για αναγκαίες
δαπάνες ή δαπάνες εξαιτίας βαρών του πράγματος και (β) μόνο κατά τις διατάξεις
για τη διοίκηση αλλοτρίων, δηλαδή (α) εφόσον οι δαπάνες ανταποκρίνονται στο
συμφέρον και στην πραγματική ή εικαζόμενη θέληση του κυρίου (AK 736) ή (β)
διαφορετικά εφόσον κατά την απόδοση του πράγματος σώζεται η αύξηση της
αξίας του από αυτές τις δαπάνες (ΑΚ 737).
Το δικαίωμα αφαιρέσεως
Εάν η δαπάνη που έκανε ο νομέας συνίσταται στην ένωση με το διεκδικούμενο
πράγμα άλλου πράγματος έτσι ώστε αυτό να καταστεί συστατικό εκείνου, τότε ο
νομέας, έχει και δικαίωμα αφαιρέσεως του ενωθέντος (ΑΚ 1104). Ο νομέας
ασκώντας το δικαίωμα αφαιρέσεως οφείλει να επαναφέρει το πράγμα με δικά του
έξοδα στην πρότερη κατάσταση (ΑΚ 302). Εάν ο κύριος ανέκτησε ήδη το
διεκδικούμενο πράγμα, ο νομέας δικαιούται να ζητήσει από αυτόν να του
επιτρέψει την αφαίρεση. Τότε όμως ο κύριος έχει δικαίωμα να αρνηθεί εφόσον δεν
παρέχεται σε αυτόν ασφάλεια για τη ζημία που ενδεχομένως θα του προκληθεί
από την αφαίρεση (ΑΚ 302). Το δικαίωμα αφαιρέσεως αποκλείεται κατά την ΑΚ
1104§2 στις εξής περιπτώσεις: (α) εάν η ένωση του συστατικού έχει χαρακτήρα
συνήθους δαπάνης συντήρησης για την οποία ο νομέας δεν δικαιούται να ζητήσει
αποζημίωση γιατί έλαβε τα ωφελήματα του πράγματος, (β) εάν ο νομέας δεν έχει
καμία ωφέλεια από την αφαίρεση όπως π. χ με την αποκόλληση από τους τοίχους
του χαρτιού της ταπετσαρίας, (γ) εάν καταβάλλεται στο νομέα η αξία που θα είχε
το συστατικό μετά τον αποχωρισμό.
Τα δικαιώματα του νομέα ειδικότερα
Δικαιούχος και υπόχρεος
(α) Την αξίωση αποκατάστασης των δαπανών και το δικαίωμα αφαιρέσεως έχει ο
νομέας ή κάτοχος, που υποχρεούται σε απόδοση του πράγματος. Αδιάφορο εάν
τις δαπάνες ενήργησε ο ίδιος ή ο δικαιοπάροχος του (ΑΚ 1105). Προϋπόθεση
εφαρμογής της ΑΚ 1105§1 είναι ο νομέας που έκανε τις δαπάνες να είναι
δικαιοπάροχος του σημερινού νομέα. Πρέπει δηλαδή να υπάρχει διαδοχή στη
νομή. Αδιάφορο εάν η διαδοχή επήλθε από το νόμο ή δυνάμει συμβάσεως. (β)
υπόχρεος είναι ο κύριος του πράγματος κατά τον χρόνο της απόδοσης του έστω
και εάν οι δαπάνες έγιναν πριν αποκτήσει αυτός την κυριότητα (ΑΚ 1105§2).
Προϋπόθεση εφαρμογής της ΑΚ 1105 είναι ότι υπήρχαν αποκαταστατέες δαπάνες
πριν αποκτήσει ο σημερινός ιδιοκτήτης την κυριότητα του πράγματος.
Άσκηση της αξίωσης δαπανών
Η αξίωση του νομέα ή κατόχου για αποκατάσταση δαπανών μπορεί να ασκηθεί
με αγωγή ανταγωγή ένσταση συμψηφισμού κατά της απαιτήσεως του κυρίου για
απόδοση ωφελημάτων ή για αποζημίωση. Επίσης μπορεί να ασκηθεί με ένσταση
επισχέσεως κατά της διεκδικητικής αγωγής του κυρίου. Ο εναγόμενος νομέας ή
κάτοχος δικαιούται δηλαδή να αρνηθεί την απόδοση του πράγματος μέχρι να
ικανοποιηθεί για τις δαπάνες που του οφείλονται (ΑΚ 1106). Η αξίωση δαπανών
του νομέα όπως προσδιορίζεται στις ΑΚ 1101-1107 δεν μπορεί να ασκηθεί ευθέως

74


ως γίνει η δαπάνη πάνω στο πράγμα αλλά το νωρίτερο με την άσκηση της
διεκδικητικής αγωγής και υπό τους όρους των ΑΚ 1106-1107.
Παραγραφή
Εάν ο νομέας ή κάτοχος δεν ασκήσει την αξίωση αποκατάστασης των δαπανών
στη δίκη που ανοίγεται με τη διεκδικητική αγωγή προτείνοντας ένσταση
συμψηφισμού ή επισχέσεως, μπορεί να την επιδιώξει μεταγενέστερα με αυτοτελή
αγωγή.
Η αρνητική αγωγή
Δύναται η προσβολή της κυριότητας να είναι μερική να συνίσταται δηλαδή απλώς
σε διατάραξη του κυρίου κατά την άσκηση της εξουσίας του πάνω στο πράγμα,
όπως π. χ όταν ο Α περνά χωρίς δικαίωμα μέσα από το χωράφι του Β ή κόβει από
αυτό καρπούς. Στις περιπτώσεις αυτές παρέχεται στον κύριο του οποίου
προσβάλλεται η κυριότητα μερικώς η αρνητική αγωγή δηλαδή η αξίωση κατ’
εκείνου που προσέβαλε την κυριότητα να άρει την προσβολή και να την
παραλείπει στο μέλλον (ΑΚ 1108).
Προϋποθέσεις
Προϋποθέσεις της αρνητικής αγωγής είναι κατά την ΑΚ 1108: (α) κυριότητα του
ενάγοντος πάνω στο επίδικο πράγμα, (β) διατάραξη της κυριότητας και (γ) η
διατάραξη να είναι παράνομη. Πέραν από αυτές δεν απαιτείται ούτε υπαιτιότητα
του διαταράσσοντος ούτε αντιποίηση από αυτόν δικαιώματος πάνω στο πράγμα.
Κυριότητα του ενάγοντος
Ως προς την προϋπόθεση αυτή ιδίως την επίκληση στο δικόγραφο της αγωγής και
την απόδειξη ισχύει ότι ισχύει και στην διεκδικητική αγωγή. Αναγκαία στην
αρνητική αγωγή περιέχεται και αίτημα αναγνώρισης της κυριότητας του
ενάγοντος.
Διατάραξη της κυριότητας
Διατάραξη αποτελεί κάθε παρεμπόδιση του κυρίου να ασκήσει την εξουσία του
πάνω στο πράγμα η οποία παρεμπόδιση όμως δεν φτάνει μέχρι την αφαίρεση της
νομής. Αφού η εξουσία του κυρίου δεν διαφέρει κατ’ έκταση από την εξουσία του
νομέα κάθε διατάραξη της νομής είναι συγχρόνως και διατάραξη της κυριότητας.
Η διατάραξη της κυριότητας μπορεί να επέλθει με πράξη ή παράλειψη. Το πρώτο
(διατάραξη με πράξη) συμβαίνει όταν ο διαταράσσων είτε προβαίνει σε ενέργειες
πάνω στο πράγμα, τις οποίες μόνο ο κύριος έχει δικαίωμα να επιχειρήσει, είτε
εμποδίζει τον κύριο να ενεργήσει πάνω στο πράγμα. Το δεύτερο (διατάραξη με
παράλειψη) συμβαίνει όταν ο διαταράσσων δεν προβαίνει-αν και οφείλει-στην
απαιτούμενη ενέργεια για να αρθεί ή να αποτραπεί η διατάραξη. Κατ’ αρχήν η
διατάραξη πρέπει να είναι έμπρακτη. Γίνεται όμως δεκτό ότι διατάραξη αποτελεί
και η προφορική αντιποίηση, δηλαδή ο διαρκής ισχυρισμός τρίτου ότι έχει
κυριότητα ή άλλο εμπράγματο δικαίωμα πάνω στο πράγμα, οπότε όμως η
αρνητική αγωγή εγείρεται με τη μορφή αναγνωριστικής αγωγής.
Παράνομο της διατάραξης
Αν και η ΑΚ 1108 δεν το ορίζει ρητά, η διατάραξη της κυριότητας πρέπει να είναι
παράνομη, δηλαδή να μη δικαιολογείται από δικαίωμα του προσβολέα. Αυτό
συνάγεται έμμεσα αλλά σαφώς από την ΑΚ 1108§2, κατά την οποία η αρνητική
αγωγή δεν παρέχεται εάν εκείνος που έκανε την προσβολή ενέργησε δυνάμει
δικαιώματος, και αφετέρου από τη διατύπωση της ΑΚ 1003, από την οποία

75


προκύπτει ότι κάθε άλλη επενέργεια που υπερβαίνει τα καθοριζόμενα από τη
διάταξη όρια είναι παράνομη.
Αίτημα της αγωγής
Με την αρνητική αγωγή ο κύριος του πράγματος μπορεί να ζητήσει την άρση της
υπάρχουσας ή την παράλειψη μιας μέλλουσας διατάραξης ή και τα 2 μαζί.
Άρση της προσβολής
Προϋπόθεση για την αξίωση αυτή είναι ότι η διατάραξη εξακολουθεί ακόμη ή ότι
υπάρχει κατασκεύασμα από το οποίο μπορεί κάθε στιγμή να πηγάσουν
ενοχλητικές επενέργειες στο ακίνητο του ενάγοντος. Στην άρση της προσβολής
δεν περιλαμβάνεται και η αποκατάσταση της ζημίας που προήλθε από την
προσβολή. Η αποζημίωση αυτή μπορεί να ζητηθεί με τις διατάξεις για την
αδικοπραξία και εφόσον συντρέχουν οι προϋποθέσεις αυτής. Υπόχρεος να άρει
την προσβολή είναι αυτός του οποίου η συμπεριφορά είχε ως συνέπεια τη
διατάραξη. Σε περίπτωση διαταρακτικού κατασκευάσματος ή βλαπτικής
κατάστασης του διαταράσσοντος ακινήτου, υπόχρεος είναι αυτός από τη βούληση
του οποίου εξαρτάται έστω και έμμεσα η διατήρηση τους.
Παράλειψη της προσβολής στο μέλλον
Η αξίωση αυτή παρέχεται αφενός όταν η προσβολή παρήλθε αλλά είναι πιθανή
η επανάληψη της και αφετέρου όταν η διατάραξη απειλείται σοβαρά για πρώτη
φορά (προληπτική αξίωση για παράλειψη).
Η αγωγή αναζήτησης κινητού
Η ΑΚ 1109 είναι αντίστοιχη της ΑΚ 995 και παρέχει στον κύριο κινητού το οποίο
παρήλθε ξένο ακίνητο την ίδια ακριβώς αξίωση που η ΑΚ 995 παρέχει στον νομέα:
να ζητήσει από τον νομέα του ακινήτου να του επιτρέψει την αναζήτηση και
ανάληψη του κινητού, έναντι αποζημιώσεως για τη ζημία που τυχόν θα
προκληθεί από την αναζήτηση.
Η πουβλικιανή αγωγή
Εάν η κυριότητα ακινήτου προσβάλλεται καθολικώς ή μερικώς και ο κύριος δεν
θέλει ή δεν μπορεί να αποδυθεί στη δύσκολη απόδειξη της κυριότητας του έχει τη
δυνατότητα να εγείρει την πουβλικιανή αγωγή (ΑΚ 1112). Αρκεί η απόδειξη εν
προκειμένω ότι απέκτησε τη νομή του ακινήτου είτε με τα προσόντα της τακτικής
χρησικτησίας και ότι είτε αποβλήθηκε από τη νομή πριν συμπληρωθεί η 10ετια
είτε ότι διαταράσσεται κατά την άσκηση της.
Η πουβλικιανή αγωγή ως διεκδικητική αγωγή (ΑΚ 1112§1)
Την αγωγή εγείρει αυτός που απέκτησε τη νομή ακινήτου με τα προσόντα της
τακτικής χρησικτησίας, αλλά αποβλήθηκε από τη νομή πριν συμπληρωθεί ο
χρόνος της χρησικτησίας. Αυτονόητο ότι την αγωγή μπορεί να εγείρει και ο κύριος
του ακινήτου, εφόσον συντρέχουν οι νόμιμες προϋποθέσεις, δηλαδή εφόσον και
αυτός ασκεί τη νομή με τα προσόντα της τακτικής χρησικτησίας. Ο κύριος έχει
συμφέρον να προσφύγει στην αγωγή αυτή λόγω της ευχέρειας στην απόδειξη.
Εναγόμενος
Κατά τη διατύπωση της ΑΚ 1112§1 η αγωγή εγείρεται κατ’ εκείνου που νέμεται το
ακίνητο χωρίς έγκυρο ή νομιζόμενο τίτλο. Το νόημα της διάταξης όμως είναι ότι η
αγωγή στρέφεται κατ’ αυτού που νέμεται το ακίνητο χωρίς τα προσόντα της
τακτικής χρησικτησίας. Άρα ο νεμόμενος το ακίνητο με νόμιμο ή νομιζόμενο τίτλο
αλλά χωρίς καλή πίστη μπορεί να εναχθεί με την πουβλικιανή αγωγή. Από την
ΑΚ 1112§1 προκύπτει ότι η πουβλικιανή αγωγή δεν εγείρεται: (α) κατά του

76


αληθινού κυρίου, και (β) κατ΄αυτού που νέμεται το ακίνητο επίσης με προσόντα
της τακτικής χρησικτησίας.
Αίτημα
Το αίτημα είναι ανάλογο με αυτό της ΑΚ 1094
Η πουβλικιανή ως αρνητική αγωγή (ΑΚ 1112§4)
Εκείνος που απέκτησε τη νομή του ακινήτου με τα προσόντα της τακτικής
χρησικτησίας, εφόσον προσβάλλεται από κάποιον με τρόπο που δεν φτάνει όμως
μέχρι την αποβολή από τη νομή, μπορεί να προστατευτεί εγείροντας εναντίον του
την πουβλικιανή αγωγή με αίτημα ανάλογο της αρνητικής, μπορεί δηλαδή να
ζητήσει άρση της προσβολής ή παράλειψη της στο μέλλον ή και τα 2 μαζί. Βέβαια
στην αγωγή αυτή θα προσφύγει και ο διαταρασσόμενος κύριος του ακινήτου όταν
ασκεί τη νομή με προσόντα της τακτικής χρησικτησίας προκειμένου να αποφύγει
την αρνητική αγωγή που προϋποθέτει απόδειξη και της κυριότητας των
δικαιπαρόχων του.
Ιδιαίτερες μορφές κυριότητας
Η συγκυριότητα
Είναι δυνατόν η κυριότητα να ανήκει από κοινού σε περισσότερους, με την έννοια
ότι το δικαίωμα του καθενός δεν περιορίζεται σε ένα διακριτό μέρος του
πράγματος αλλά ολόκληρο το πράγμα ανήκει σε καθέναν από αυτούς κατά ένα
ιδανικό μερίδιο. Στην περίπτωση αυτή υπάρχει συγκυριότητα (ΑΚ 1113).
Φύση
Το ιδανικό μερίδιο συγκυριότητας δεν διαφέρει κατά τη φύση του από την
κυριότητα-εφαρμόζονται οι διατάξεις σχετικά με την τελευταία εκτός εάν ορίζεται
αλλιώς.
Σύσταση
Δημιουργείται με δικαιοπραξία, απευθείας από το νόμο ή με χρησικτησία. Με
οποιονδήποτε τρόπο και εάν δημιουργηθεί η συγκυριότητα, γεννιέται
παράλληλα, και μάλιστα αυτόματα από το νόμο σχέση κοινωνίας μεταξύ των
συγκυρίων (ΑΚ 785).
Με δικαιοπραξία
Δικαιοπρακτικά συνίσταται η συγκυριότητα όταν κάποιος αποκτήσει σε ένα
πράγμα, που μέχρι τώρα άνηκε στην αποκλειστική κυριότητα του μεταβιβάζοντος
ιδανικό μερίδιο συγκυριότητας. Για παράδειγμα, ο Α πουλάει το μισό ‘’εξ
αδιαιρέτου’’ του οικοπέδου του στον Β, οι σύζυγοι Γ και Δ αγοράζουν από κοινού
ένα αυτοκίνητο από τον μέχρι τώρα ιδιοκτήτη του Ε.
Απευθείας από το νόμο
Πολλές φορές ο ίδιος ο νόμος προβλέπει σύσταση συγκυριότητας πάνω σε ένα
πράγμα. Χαρακτηριστικές περιπτώσεις από τον ΑΚ είναι π. χ η συνάφεια (ΑΚ
1058) κλπ.
Με χρησικτησία
Συγκυριότητα μπορεί να δημιουργηθεί και με χρησικτησία τακτική ή έκτακτη. Για
παράδειγμα ο Α και ο Β αγοράζουν από κοινού το κτήμα του Χ αλλά λόγω μιας
τυπικής έλλειψης του συμβολαίου δεν αποκτούν αμέσως την κυριότητα, μπορούν
να την αποκτήσουν όμως και να καταστούν συγκύριοι, εφόσον οι προϋποθέσεις
της ΑΚ 1041 (νομή, καλή πίστη κλπ) συντρέχουν και στους 2. Οι Γ και Δ
καταπατούν από κοινού το οικόπεδο του Ψ και το νέμονται 20 χρόνια, οπότε θα
καταστούν συγκύριοι σύμφωνα με την ΑΚ 1045.

77


Νομική μεταχείριση του ιδανικού μεριδίου
Η συγκυριότητα είναι κυριότητα με μόνη την ιδιορρυθμία ότι ανήκει σε
περισσότερους από κοινού. Εφόσον οι ΑΚ 1113 επ. και 785 δεν ορίζουν τίποτε
διαφορετικό δεν εφαρμόζονται για τη συγκυριότητα οι διατάξεις για τη κυριότητα.
Το γεγονός όμως ότι η κυριότητα έχει ως αντικείμενο πράγμα (ΑΚ 999) ενώ το
ιδανικό μερίδιο του συγκυρίου μόνο ένα νοητό ποσοστό της κυριότητας στο
πράγμα, δημιουργεί ορισμένες διαφορές που καθιστούν αναγκαίο να εξετάσουμε
τη νομική μεταχείριση αυτού του ιδανικού μεριδίου.
Μεταβίβαση και επιβάρυνση
Μεταβίβαση: το μερίδιο συγκυριότητας μεταβιβάζεται όπως και η κυριότητα
δηλαδή σύμφωνα με τις ΑΚ 1033 σε συνδυασμό με 1192 επ., εάν πρόκειται για
ακίνητο και σύμφωνα με τις ΑΚ 1034 επ., εάν πρόκειται για κινητό. Επιβάρυνση: η
επιβάρυνση του ιδανικού μεριδίου με περιορισμένο εμπράγματο δικαίωμα γίνεται
σύμφωνα με τις διατάξεις για την επιβάρυνση της κυριότητας. Εάν όμως
αντικείμενο της συκγυριότητας είναι ακίνητο, δεν είναι δυνατή η επιβάρυνση του
ιδανικού μεριδίου με περιορισμένο εμπράγματο δικαίωμα, το οποίο από τη φύση
του καταλαμβάνει το ξένο ακίνητο στο σύνολο του, όπως η πραγματική δουλεία,
η οίκηση ή η περιορισμένη προσωπική δουλεία.
Καλόπιστη κτήση
Αν και όχι συνήθης, δυνατή είναι η καλόπιστη κτήση ιδανικού μεριδίου σε κινητό
όταν συντρέχουν οι προϋποθέσεις της ΑΚ 1036 επ. Για παράδειγμα ο Α,
θεματοφύλακας ενός ζωγραφικού πίνακα, προφασίζεται στον καλόπιστο Β ότι ο
πίνακας του ανήκει και του πωλεί το μισό ιδανικό μερίδιο παραδίδοντας του τη
συννομή.
Χρησικτησία
Κτήση ιδανικού μεριδίου μπορεί να επέλθει και με χρησικτησία τακτική ή
έκτακτη. Για παράδειγμα, ο Α συγκύριος ενός ακινήτου πωλεί το ιδανικό του
μερίδιο στον Β αλλά λόγω ελαττώματος του συμβολαίου δεν επέρχεται αμέσως το
μεταβιβαστικό αποτέλεσμα, ο Β μπορεί να αποκτήσει το ιδανικό μερίδιο σύμφωνα
με την ΑΚ 1041 (τακτική χρησικτησία). Ο Γ, συγκύριος μαζί με τον Δ ενός
κτήματος, αντιποιείται τη συννομή του Δ και νέμεται 20 χρόνια ως αποκλειστικός
κύριος, θα αποκτήσει το ιδανικό μερίδιο του Δ κατά την ΑΚ 1045 (έκτακτη
χρησικτησία).
Προστασία
Το ιδανικό μερίδιο συγκυριότητας προστατεύεται κατά τις διατάξεις για την
κυριότητα (ΑΚ 1094,1108,1112) και μάλιστα έναντι των λοιπών συγκυρίων όσο και
έναντι τρίτων. Έναντι των συγκύριων: από τον συγκύριο ο οποίος έχει το κοινό
πράγμα στην αποκλειστική νομή του μπορεί καθένας από τους λοιπούς
συγκυρίους να ζητήσει με διεκδικητική αγωγή αναγνώριση του ιδανικού μεριδίου
και απόδοση ή παράδοση της συννομής (ΑΚ 1094). Εάν ο συγκύριος υπερβαίνει το
δικαίωμα του για χρήση του κοινού πράγματος προσβάλλοντας έτσι το δικαίωμα
των άλλων συγκυρίων καθένας από αυτούς προστατεύεται με την αρνητική
αγωγή (ΑΚ 1108). Έναντι τρίτων: καθένας από τους συγκύριους δικαιούται να
εγείρει εναντίον τρίτων, που προσβάλλουν καθολικώς ή μερικώς την κυριότητα
πάνω στο κοινό πράγμα, τις σχετικές αγωγές (ΑΚ 1094, 1108, 1109, 1112). Σε
περίπτωση που εγείρει τη διεκδικητική αγωγή μπορεί να περιορίσει το αίτημα της
στο ιδανικό του μερίδιο, ζητώντας από τον τρίτο αναγνώριση του μεριδίου αυτού

78


και απόδοση της συννομής του πράγματος. Εάν όμως διεκδικεί όλο το πράγμα,
πρέπει ως αίτημα της αγωγής του να έχει την απόδοση του πράγματος σε όλους
τους συγκύριους (ΑΚ 1116).
Παραίτηση
Παραίτηση από το ιδανικό μερίδιο είναι δυνατή και γίνεται όπως η παραίτηση από
την κυριότητα. Όπως ο κύριος πράγματος, έτσι και ο συγκύριος μπορεί να
παραιτηθεί οποτεδήποτε από την ιδανική του μερίδα πάνω στο πράγμα. Η μερίδα
από την οποία παραιτήθηκε ο συγκύριος δεν προσαυξάνει τις μερίδες των λοιπών
συγκυρίων, αλλά γίνεται αδέσποτη με την επιφύλαξη της ΑΚ 972.
Δικαιώματα & υποχρεώσεις των συγκύριων Ι
ΑΚ 1113-1117 & διατάξεις για την κοινωνία (ΑΚ 785-805).
Δικαιώματα
Χρήση του κοινού πράγματος: καθένας από τους συγκυρίους έχει δικαίωμα να
χρησιμοποιεί το κοινό πράγμα, εφόσον η άσκηση της χρήσης αυτής δεν εμποδίζει
τη σύγχρηση των λοιπών συγκυρίων (ΑΚ 787). Για παράδειγμα, καθένας από τους
συγκύριους του αγροτικού κτήματος έχει δικαίωμα να κόβει καρπούς ή να παίρνει
νερό από το πηγάδι για τις ανάγκες της οικογένειας του κλπ. Σε περίπτωση
προσβολής του δικαιώματος αυτού, το οποίο απορρέει από την ΑΚ 787, πρέπει να
γίνει διάκριση εάν η προσβολή προέρχεται από τρίτον ή από συγκύριο: εάν ο
προσβολέας είναι τρίτος, ο συγκύριος προστατεύεται εναντίον του σύμφωνα με
τις διατάξεις για την κυριότητα, τη νομή και τις αδικοπραξίες. Εάν όμως η
διατάραξη προέρχεται από άλλον συγκύριο, προσβαλλόμενος προστατεύεται
κατά τις διατάξεις για την κυριότητα και τις αδικοπραξίες, όχι όμως κατά τις
διατάξεις για τη νομή εκτός εάν πρόκειται όχι απλώς για παρενόχληση στη χρήση
του προσβαλλόμενου συγκυρίου αλλά για αποβολή από τη συννομή του (ΑΚ 994).
Λήψη μέτρων για τη συντήρηση του κοινού πράγματος: εάν επίκειται κίνδυνος
καθένας από τους συγκυρίους έχει δικαίωμα και χωρίς τη συναίνεση των λοιπών
να λάβει τα μέτρα που απαιτούνται για τη συντήρηση του κοινού πράγματος (ΑΚ
788§2). Συμμετοχή στα ωφελήματα: καθένας από τους συγκυρίους έχει δικαίωμα
συμμετοχής στα ωφελήματα του κοινού πράγματος, ανάλογα με την ιδανική του
μερίδα (ΑΚ 786). Ελεύθερη διάθεση της ιδανικής μερίδας: καθένας από τους
συγκύριους έχει το δικαίωμα να διαθέτει ελεύθερα, δηλαδή χωρίς συναίνεση των
λοιπών συγκυρίων, τη μερίδα του (ΑΚ 739). Απεναντίας, διάθεση ολόκληρου του
κοινού πράγματος είναι δυνατή μόνο με σύμπραξη όλων των συγκυρίων (ΑΚ 793).
Αξίωση για λύση της συγκυριότητας: καθένας από τους συγκυρίους δικαιούται
κατ’ αρχήν να ζητήσει οποτεδήποτε τη λύση της συγκυριότητας (ΑΚ 795) και
μάλιστα χωρίς η αξίωση του αυτή να υπόκειται σε παραγραφή (ΑΚ 805). Κατ’
εξαίρεσιν, δεν έχει το παραπάνω δικαίωμα: όταν αυτό έχει αποκλειστεί με
δικαιοπραξία ή όταν αυτό αποκλείεται λόγω του προορισμού του πράγματος να
εξυπηρετεί ορισμένον διαρκή σκοπό (ΑΚ 795), όταν η διανομή αποκλείεται από το
νόμο, όταν υπάρχει απαγόρευση διάθεσης του κοινού πράγματος , η οποία ενεργεί
εμπραγμάτως.
Υποχρεώσεις
Συμμετοχή στις δαπάνες του πράγματος: καθένας από τους συγκύριους ευθύνεται
απέναντι στους λοιπούς κατ’ αναλογία της μερίδας του για τα έξοδα συντήρησης,
διοίκησης, και χρησιμοποίησης του κοινού πράγματος (ΑΚ 794). Τέτοια έξοδα
αποτελούν π. χ οι φόροι, τα τέλη, οι μισθοί κλπ. Λήψη αναγκαίων μέτρων: σε

79


περίπτωση επικείμενου κινδύνου, η λήψη των αναγκαίων μέτρων για τη
συντήρηση του κοινού πράγματος δεν αποτελεί μόνο δικαίωμα κάθε συγκύριου
(ΑΚ 788) αλλά και υποχρέωση του που πηγάζει από την ΑΚ 288. Η παράβαση της
υποχρέωσης αυτής μπορεί να γεννήσει υποχρέωση αποζημίωσης.
Διοίκηση του κοινού πράγματος
Έννοια διοίκησης
Διοίκηση είναι κάθε πράξη διαχείρισης υλική ή νομική που επιχειρείται με σκοπό
τη συντήρηση εκμετάλλευση ή χρησιμοποίηση κλπ., του κοινού πράγματος.
Πράξεις διοίκησης αποτελούν π.χ η ανέγερση οικοδομής.
Καθορισμός της διοίκησης
Η διοίκηση του κοινού πράγματος καθορίζεται είτε με απόφαση όλων των
συγκυρίων (ΑΚ 788) είτε με απόφαση της πλειοψηφίας που λαμβάνεται κατά
μέγεθος των μερίδων (ΑΚ 789) είτε με απόφαση του δικαστηρίου (ΑΚ 790).
Οι δουλείες
Έννοια και αρχές
Δουλεία είναι το περιορισμένο εμπράγματο δικαίωμα πάνω σε ξένο πράγμα, που
παρέχει στον δικαιούχο την εξουσία να αποκομίζει κάποια ή κάποιες ωφέλειες
από την ουσία του πράγματος. Οι δουλείες ως περιορισμένα εμπράγματα
δικαιώματα παρέχουν στον δικαιούχο εξουσία άμεση και κατά παντός (ΑΚ 973) η
οποία όμως δεν είναι καθολική όπως στην κυριότητα, αλλά μερική δηλαδή
αναφέρεται σε ορισμένες μόνο χρησιμότητες ή ωφέλειες του πράγματος. Ο
δικαιούχος της δουλείας έχει δικαίωμα να χρησιμοποιεί το πράγμα μόνο κατά
έναν συγκεκριμένο τρόπο και όχι κατά τρόπο γενικό όπως ο κύριος.
Αρχές που διέπουν τις δουλείες
(1)Η δουλεία μπορεί να συσταθεί μόνο πάνω σε πράγμα, δηλαδή σε ενσώματο
αυθύπαρκτο και δεκτικό εξουσίασης αντικείμενο (ΑΚ 947). Κατ’ εξαίρεση είναι
δυνατή η σύσταση επικαρπίας πάνω σε δικαίωμα. (2) η δουλεία μπορεί να
συσταθεί μόνο πάνω σε ακίνητο: κατ’ εξαίρεση είναι δυνατή η σύσταση
επικαρπίας πάνω σε κινητό (ΑΚ 1142) (3) η δουλεία μπορεί να συσταθεί μόνο πάνω
σε ξένο πράγμα: η αρχή αυτή προκύπτει από τις ΑΚ 1118, 1137,1142,1168 και
σημαίνει ότι ο κύριος ενός ακινήτου-και γενικότερα ενός πράγματος-δεν μπορεί
να αποκτήσει δουλεία πάνω στο δικό του πράγμα. Η αρχή αυτή αποτελεί
απόρροια της καθολικότητας του δικαιώματος της κυριότητας: εφόσον η
κυριότητα παρέχει στον κύριο εξουσία να χρησιμοποιεί το πράγμα με
οποιονδήποτε τρόπο σύσταση δουλείας υπέρ του κυρίου δεν θα είχε νόημα αφού
αυτός εξουσιάζει καθολικά το πράγμα δυνάμει δικαιώματος της κυριότητας του.
Άρα δεν υπάρχει περιθώριο να συσταθεί δουλεία υπέρ του κυρίου. Για τον λόγο
αυτόν, εάν μετά την σύσταση της δουλείας η κυριότητα του πράγματος και η
δουλεία συμπέσουν στο ίδιο πρόσωπο επέρχεται αυτοδικαίως απόσβεση της
δουλείας με σύγχυση (ΑΚ 1137, 1168). (4) Η δουλεία πρέπει να παρέχει είτε άμεσα
είτε έμμεσα κάποια ωφέλεια στον δουλειούχο. Η αρχή της ωφέλειας προκύπτει
ευθέως από τις ΑΚ 1118, 1183, 1188 αλλά διαφαίνεται και σε μια σειρά από άλλες
διατάξεις. Η παρεχόμενη ωφέλεια δεν είναι απαραίτητο να έχει μόνο οικονομικές
απολαύσεις, αλλά είναι δυνατόν να έχει και χαρακτήρα αισθητικό. Η δουλεία
είναι δικαίωμα ουσίας. (5) δεν μπορεί να αποτελέσει περιεχόμενο της δουλείας η
υποχρέωση του κυρίου του δουλεύοντος ακινήτου να προβεί αυτός σε πράξη: η
αρχή αυτή απορρέει από την φύση και τον σκοπό της δουλείας ως περιορισμένου

80


εμπραγμάτου δικαιώματος, που παρέχει άμεση εξουσία πάνω σε ξένο πράγμα. Η
δουλεία μπορεί να περιορίζει είτε το θετικό είτε το αρνητικό περιεχόμενο του
δικαιώματος της κυριότητας πάνω στο δουλεύον ακίνητο. Ο κύριος δηλαδή του
δουλεύοντος υποχρεούται είτε να παραλείπει κάποια πράξη την οποία εάν δεν
βαρυνόταν με τη δουλεία θα μπορούσε να προβεί δυνάμει του δικαιώματος της
κυριότητας του, είτε να ανέχεται πράξεις που επιχειρεί ο δουλειούχος τις οποίες
θα μπορούσε κανονικά να τις απαγορεύσει. Αντίθετα, δεν είναι νοητόν η δουλεία
να συνίσταται σε υποχρέωση του κυρίου του δουλεύοντος να επιχειρεί αυτός μια
πράξη. Επομένως η συμφωνία με την οποία ο κύριος υποχρεούται να προβεί σε
κάποια ενέργεια πάνω στο ακίνητο του, δεν συνιστά δουλεία, αλλά έχει
χαρακτήρα ενοχής και ενέργεια μόνον ενοχική, έστω και εάν περιβληθεί τον τύπο
του συμβολαιογραφικού εγγράφου και μεταγραφεί. (6) δεν είναι δυνατή η
σύσταση δουλείας πάνω σε άλλη δουλεία: ο δικαιούχος δηλαδή δουλείας δεν να
παραχωρήσει άλλη δουλεία πάνω στη δουλεία του (τέτοια συμφωνία θα έχει
απλώς ενοχική ενέργεια).
Διακρίσεις δουλειών
Πραγματικές και προσωπικές δουλείες
Οι δουλείες διακρίνονται με κριτήριο τον τρόπο προσδιορισμού του δικαιούχου της
δουλείας. (α) Εάν η δουλεία συνίσταται για να ωφελείται διαρκώς ένα ξένο
ακίνητο, οπότε ο φορέας της ωφέλειας που προκύπτει από αυτήν είναι ο εκάστοτε
κύριος του ακινήτου πρόκειται τότε για πραγματική δουλεία. Οι πραγματικές
δουλείες ρυθμίζονται στις ΑΚ 1118-1141. Υποκείμενο του δικαιώματος της
πραγματικής δουλείας είναι ο εκάστοτε κύριος του εξυπηρετούμενου ακινήτου.
Στην περίπτωση της πραγματικής δουλείας υπάρχουν πάντα 2 ακίνητα: το
ωφελούμενο ακίνητο που ονομάζεται δεσπόζον και το ακίνητο από το οποίο
προέρχεται η ωφέλεια που καλείται δουλεύον. (β) εάν η δουλεία συνίσταται υπέρ
ενός συγκεκριμένου προσώπου φυσικού ή νομικού έτσι ώστε αυτό να είναι το
άμεσα ωφελούμενο από τη δουλεία, τότε πρόκειται για προσωπική δουλεία.
Επειδή στις προσωπικές δουλείες άμεσα ωφελούμενο είναι ένα ατομικά ορισμένο
πρόσωπο, δεν έχουμε σε αυτές δεσπόζον αλλά μόνο δουλεύον ακίνητο.
Διακρίσεις των πραγματικών δουλειών
Ως προσωπικές δουλείες ο νόμος αναγνωρίζει και ρυθμίζει περιοριστικά την
επικαρπία (ΑΚ 1142-1182), την οίκηση και τις περιορισμένες δουλείες (ΑΚ 11881191). Αντίθετα, η ΑΚ 1120 απαριθμεί ενδεικτικά μόνο τα είδη των πραγματικών
δουλειών πράγμα που σημαίνει ότι οι συμβαλλόμενοι μπορούν μέσα στο πλαίσιο
των κανόνων που τίθενται με τις ΑΚ 1118, 1119,1124-1131 να πλάσουν και άλλες
δουλείες για την εξυπηρέτηση των αναγκών των ακινήτων τους.
Θετικές και αρνητικές δουλείες
Θετική είναι η δουλεία που παρέχει στον δουλειούχο την εξουσία να ενεργεί
κάποια πράξη στο δουλεύον ακίνητο και αντίστοιχα δημιουργεί στον κύριο του
δουλεύοντος την υποχρέωση να ανέχεται την πράξη αυτή. Θετικές είναι όλες οι
δουλείες που αναφέρονται στην ΑΚ 1120 εκτός από τις 3 τελευταίες. Αρνητική από
την άλλη είναι η δουλεία που παρέχει στον δουλειούχο την εξουσία να
απαγορεύει στον κύριο του δουλεύοντος να προβεί σε κάποια ενέργεια πάνω στο
δουλεύον ακίνητο. Αρνητικές είναι οι 3 τελευταίες από τις δουλείες που
αναφέρονται στην ΑΚ 1120 δηλαδή η δουλεία μη ανέγερσης ,η παρεμπόδισης του
φωτός ή της θέας του δεσπόζοντος.

81


Συνεχείς και διαλείπουσες δουλείες
Συνεχής είναι η δουλεία όταν η άσκηση της γίνεται συνεχώς δηλαδή αποτελεί
μόνιμη κατάσταση. Συνεχείς είναι όλες οι αρνητικές δουλείες και από τις θετικές
εκείνες που συνίστανται στο να διατηρεί ο δουλειούχος κατασκεύασμα μέσα στο
δουλεύον ακίνητο. Διαλείπουσα είναι η δουλεία όταν η άσκηση της γίνεται
περιοδικώς, δηλαδή με επαναλαμβανόμενες ανθρώπινες ενέργειες.
Φανερές και αφανείς δουλείες
Η διάκριση των πραγματικών δουλειών σε φανερές και αφανείς στηρίζεται στη
διαφορά της μορφής τους. Φανερές είναι εκείνες που εκδηλώνουν την ύπαρξη
τους με ορατά σημεία όπως π. χ η δουλεία παραθύρου. Αφανείς είναι οι δουλείες
που δεν εκδηλώνουν την ύπαρξη τους με ορατά σημεία όπως π. χ η δουλεία
υπονόμου η δουλεία αποχέτευσης κλπ.
Αστικές και αγροτικές δουλείες
Με βάση τη διάκριση των ακινήτων σε αστικά και αγροτικά διακρίνονται απο
παλαιά και οι πραγματικές δουλείες σε αστικές και αγροτικές.
Οι πραγματικές δουλείες
Ορισμός
Η πραγματική δουλεία είναι περιορισμένο εμπράγματο δικαίωμα πάνω σε
ακίνητο (δουλεύον), που συνίσταται για την εξυπηρέτηση των αναγκών ενός
άλλου ακινήτου (δεσπόζοντος) και παρέχει κάποια ωφέλεια στον εκάστοτε κύριο
του ακινήτου αυτού (ΑΚ 1118). Σύμφωνα με την ΑΚ 1119 με τη σύσταση της
πραγματικής δουλείας ο κύριος του δουλέυοντος αναλαμβάνει το βάρος είτε να
ανέχεται κάποια χρησιμοποίηση του ακινήτου του από τον κύριο του είτε να
ανέχεται κάποια χρησιμοποίηση του ακινήτου του από τον κύριο του δεσπόζοντος
είτε να παραλείπει ορισμένες πράξεις τις οποίες θα μπορούσε να επιχειρεί
δυνάμει της κυριότητας του.
Κύρια χαρακτηριστικά
Τα κύρια χαρακτηριστικά της πραγματικής δουλείας είναι ότι πρόκειται για
δικαίωμα αδιαίρετο, παρεπόμενο της κυριότητας του δεσπόζοντος, το οποίο
συνίσταται σε ένα μόνο ακίνητο και παρέχει κάποια ωφέλεια στον εκάστοτε κύριο
του γειτονικού ακινήτου. Δικαίωμα αδιαίρετο: συνέπεια της αρχής αυτής είναι ότι
εάν το δουλεύον ή δεσπόζον ακίνητο ανήκει κατά κυριότητα σε περισσότερους
από έναν κυρίους (συγκύριους) για τη σύσταση της πραγματικής δουλείας με
σύμβαση, είναι απαραίτητη η συναίνεση όλων των συγκύριων (ΑΚ 1122).
Δικαίωμα παρεπόμενο: κάθε μεταβίβαση ή επιβάρυνση του δεσπόζοντος ακινήτου
περιλαμβάνει αυτοδικαίως και την δουλεία. Ένα μόνο ακίνητο: σύσταση
πραγματικής δουλείας είναι δυνατή πάνω σε ένα μόνον ακίνητο και για την
κάλυψη αναγκών ενός μόνο ακινήτου. Σύμφωνα με την αρχή της ωφέλειας: πρέπει
να παρέχει η πραγματική δουλεία κάποια ωφέλεια στο δεσπόζον. Το δεσπόζον και
το δουλεύον ακίνητο πρέπει να βρίσκονται σε τέτοια τοπική σχέση ώστε να είναι
δυνατή η παροχή ωφέλειας από το δεύτερο στο πρώτο.
Περιεχόμενο
Το περιεχόμενο της πραγματικής δουλείας δεν καθορίζεται μεν δεσμευτικά στο
νόμο υπόκειται όμως σε δυο γενικούς περιορισμούς οι οποίοι οριοθετούν το
πλαίσιο εγκυρότητας της συστατικής πράξης της δουλείας. Συγκεκριμένα: (α) η
ωφέλεια που αποκομίζει ο εκάστοτε κύριος του δεσπόζοντος πρέπει να
προέρχεται από το ότι ο κύριος του δουλεύοντος ανέχεται κάποια χρησιμοποίηση

82


του από τον κύριο του δεσπόζοντος ή απέχει από ορισμένες πράξεις στις οποίες
θα εδικαιούτο να προβαίνει δυνάμει του δικαιώματος της κυριότητας του (ΑΚ
1119). Αντίθετα, η ωφέλεια δεν μπορεί να προέρχεται από πράξη του κυρίου του
δουλεύοντος. (β) η ωφέλεια που αποκομίζει το δεσπόζον δεν επιτρέπεται να είναι
μεγαλύτερη από τις μεγαλύτερη από τις ανάγκες, για την κάλυψη ακριβώς των
οποίων συστάθηκε η πραγματική δουλεία (ΑΚ 1124). Εκτός από τους δύο αυτούς
περιορισμούς το ειδικότερο περιεχόμενο κάθε δουλείας καθορίζεται με τη
συστατική της πράξη. Σε περίπτωση που η δουλεία έχει συσταθεί με σύμβαση
καθοριστική σημασία έχει η βούληση των συμβαλλομένων. Σε περίπτωση που
έχει συσταθεί με χρησικτησία αποφασιστικά είναι το περιεχόμενο και η έκταση
της οιονεί νομής χρησικτησίας που άσκησε ο κύριος του δεσπόζοντος. Τέλος, στην
εξαιρετική περίπτωση που η πραγματική δουλεία συνίσταται με δικαστική
απόφαση το περιεχόμενο της πρέπει να εξειδικεύεται στο διατακτικό της
απόφασης. Κατά την ΑΚ 1124, το δικαίωμα της δουλείας εκτείνεται μόνον έως την
εξυπηρετούμενη ανάγκη του δεσπόζοντος. Η διάταξη αυτή αποτελεί ειδικότερη
εφαρμογή της αρχής της ωφέλειας και ορίζει ακριβώς ότι κριτήριο για το
περιεχόμενο και την έκταση της πραγματικής δουλείας αποτελεί η ανάγκη του
δεσπόζοντος ακινήτου η οποία εξυπηρετείται με την ύπαρξη της δουλείας. Εάν
συμφωνήθηκε επιβάρυνση του δουλεύοντος μεγαλύτερη από τις ανάγκες του
δεσπόζοντος, κατά το υπερβάλλον δεν πρόκειται για πραγματική δουλεία έστω
και εάν έχουν τηρηθεί οι προϋποθέσεις σύστασης της. Θα πρόκειται είτε για
περιορισμένη προσωπική δουλεία υπέρ του συγκεκριμένου κυρίου του
δεσπόζοντος είτε για συμφωνία με ενοχική μόνο ενέργεια.
Είδη
(α) δουλείες προς ανοχή
Χαρακτηρίσαμε παραπάνω θετικές τις πραγματικές δουλείες, οι οποίες παρέχουν
την εξουσία στον κύριο του δεσπόζοντος να ενεργεί πάνω στο δουλεύον και
αντίστοιχα υποχρεώνουν τον κύριο του δουλεύοντος να ανέχεται τις ενέργειες
αυτές. Πρόκειται για τις πραγματικές δουλείες που επιβάλλουν στον κύριο του
δουλεύοντος ‘’να ανέχεται κάποια χρησιμοποίηση του ακινήτου του από τον κύριο
του δεσπόζοντος’’ (ΑΚ 1119).
(β) δουλείες προς παράλειψη
Χαρακτηρίσαμε παραπάνω αρνητικές τις πραγματικές δουλείες, που
υποχρεώνουν τον κύριο του δουλεύοντος να μην ενεργήσει πάνω στο ακίνητο του
κάποια πράξη, την οποία κανονικά δικαιούται κατά την ΑΚ 1000. Πρόκειται για
τις πραγματικές δουλείες που επιβάλλουν στον κύριο του δουλεύοντος να
παραλείπει ορισμένες πράξεις τις οποίες θα είχε δικαίωμα να επιχειρεί ως κύριος
(ΑΚ 1119, 1120).
(γ) δουλείες γειτονικού δικαίου
Συνήθεις στην πράξη είναι οι πραγματικές δουλείες με τις οποίες ενδιαφερόμενοι
τροποποιούν τις ενδοτικού δικαίου διατάξεις του γειτονικού δικαίου (ΑΚ 10031031), καταργώντας ή επαυξάνοντας τους νόμιμους περιορισμούς της κυριότητας.

83


Σύσταση των πραγματικών δουλειών
Σύσταση με δικαιοπραξία
(α) δικαιοπραξία εν ζωή
Η σύσταση πραγματικής δουλείας γίνεται με σύμβαση και όχι με μονομερή
δικαιοπραξία (ΑΚ 1121). Η συμβατική σύσταση πραγματικής δουλείας αποτελεί
παράγωγη δημιουργική κτήση δικαιώματος και εφαρμόζονται σε αυτήν
αναλόγως οι διατάξεις που ισχύουν για τη συμβατική μεταβίβαση κυριότητας
ακινήτου (ΑΚ 1121). Από την ανάλογη εφαρμογή της ΑΚ 1033 προκύπτει ότι για
τη σύσταση πραγματικής δουλείας με σύμβαση πρέπει να συντρέχουν οι
ακόλουθες προϋποθέσεις: (α) αυτός που παραχωρεί τη δουλεία απαιτείται να
είναι κύριος του δουλεύοντος ακινήτου και να έχει την εξουσία διάθεσης (ΑΚ 175
επ.) της κυριότητας επί του ακινήτου αυτού. (β) συμφωνία μεταξύ του κυρίου του
δουλεύοντος και του κυρίου του δεσπόζοντος ακινήτου για τη σύσταση της
πραγματικής δουλείας. Εάν το δουλεύον ή το δεσπόζον ακίνητο ανήκει σε
περισσότερους συγκύριους, τότε για τη συμβατική σύσταση της δουλείας
απαιτείται η συναίνεση όλων των συγκύριων (ΑΚ 1122). Η ΑΚ 1122 εφαρμόζεται
και στην περίπτωση σύστασης δουλείας με τακτική χρησικτησία εάν υπάρχει
συγκυριότητα στο δουλεύον ή στο δεσπόζον ακίνητο. (γ) η σύμβαση να περιβληθεί
τον τύπο του συμβολαιογραφικού εγγράφου και να μεταγραφεί ή να
καταχωρηθεί στα κτηματολογικά φύλλα του ακινήτου για τις περιοχές όπου
λειτουργεί κτηματολογικό γραφείο. Η τήρηση συμβολαιογραφικού τύπου
απαιτείται τόσο για την ενοχική όσο και για την εμπράγματη σύμβαση (ΑΚ 369).
Συνήθως οι 2 αυτές συμβάσεις καταρτίζονται συγχρόνως οπότε περιέχονται στο
ίδιο συμβόλαιο. (δ) νόμιμη αιτία σύστασης της πραγματικής δουλείας. Η αιτία
μπορεί να είναι σύμβαση πώλησης, ανταλλαγής δωρεάς κλπ. Εάν δεν τηρήθηκαν
οι πιο πάνω προϋποθέσεις η σύσταση της πραγματικής δουλείας είναι άκυρη και
ο κύριος του δουλεύοντος δικαιούται να απαγορεύσει στον δουλειούχο την
άσκηση εγείροντας την αρνητική αγωγή (ΑΚ 1108). Η ακυρότητα όμως της
σχετικης σύμβασης δεν εμποδίζει την απόκτηση της δουλείας με τακτική ή
έκτακτη χρησικτησία, εάν ο κύριος του δεσπόζοντος ακινήτου συμπεριφέρεται ως
δουλειούχος. Κατά τα λοιπά, για τη σύσταση πραγματικής δουλείας με σύμβαση
ισχύουν αναλόγως όσα αναφέρθηκαν παραπάνω για την κτήση κυριότητας
ακινήτου με σύμβαση.
Δικαιοπραξία αιτία θανάτου
Πραγματική δουλεία μπορεί να συσταθεί και με διαθήκη. Στην περίπτωση αυτή ο
διαθέτης παραχωρεί πάνω σε δικό του ακίνητο δικαίωμα πραγματικής δουλείας
υπέρ άλλου ακινήτου. Η παραχώρηση αυτή μπορεί να έχει τον χαρακτήρα είτε
κληροδοσίας είτε εγκατάστασης επί δήλου πράγματος.
Σύσταση με χρησικτησία
Κατά την ΑΚ 1121 είναι δυνατή η πρωτότυπη κτήση πραγματικών δουλειών οπότε
εφαρμόζονται αναλόγως οι σχετικές διατάξεις για τη χρησικτησία ακινήτου.
Όπως συνάγεται από την διάταξη αυτή είναι δυνατή η σύσταση πραγματικής
δουλείας τόσο με τακτική όσο και με έκτακτη χρησικτησία (ΑΚ 1041,1045).
(1)Τακτική χρησικτησία
Από την ανάλογη εφαρμογή της ΑΚ 1041 προκύπτει ότι για τη σύσταση
πραγματικής δουλείας με τακτική χρησικτησία πρέπει να συντρέχουν οι εξής
προϋποθέσεις: (α) ακίνητο δεκτικό χρησικτησίας, (β) οιονεί νομή πραγματικής

84


δουλείας, δηλαδή φυσική εξουσίαση του δουλεύοντος ακινήτου από τον
χρησιδεσπόζοντα με διάνοια διακαιούχου πραγματικής δουλείας, (γ) ο οιονεί
νομέας να βρίσκεται σε καλή πίστη ως προς την κτήση της δουλείας, (δ) η καλή
πίστη του οιονεί νομέα να στηρίζεται σε νόμιμο ή νομιζόμενο τίτλο, (ε) η οιονεί
νομή να διαρκέσει τουλάχιστον 10 χρόνια.
(2)έκτακτη χρησικτησία
Από την ανάλογη εφαρμογή της ΑΚ 1045 στο δίκαιο των δουλειών προκύπτει ότι
για τη σύσταση πραγματικής δουλείας με έκτακτη χρησικτησία απαιτείται η
συνδρομή των εξής προϋποθέσεων: (α) ακίνητο δεκτικό χρησικτησίας, (β) οιονεί
νομή πραγματικής δουλείας, (γ) διάρκεια της οιονεί νομής για 20 χρόνια
τουλάχιστον. Αντίθετα, καλή πίστη και νόμιμος ή νομιζόμενος τίτλος δεν
απαιτούνται. Αυτός που ασκεί οιονεί νομή πραγματικής δουλείας με τους όρους
της ΑΚ 1045 πάνω στο δουλεύον ακίνητο, πρέπει να είναι κύριος του δεσπόζοντος
ακινήτου. Εάν αντίθετα, είναι νομέας του δεσπόζοντος ακινήτου με τους όρους
των ΑΚ 1041 επ. ή 1045, τότε η χρησικτησία πραγματικής δουλείας αρχίζει, αφού
πρώτα ο χρησιδεσπόζων αποκτήσει την κυριότητα του δεσπόζοντος ακινήτου.
Κατά τα λοιπά, ισχύουν όσα εκτίθενται πιο πάνω σχετικά με την έκτακτη
χρησικτησία ως τρόπο κτήσης του δικαιώματος της κυριότητας. Υποστηρίζεται η
άποψη ότι η αρνητική δουλεία μπορεί να αποκτηθεί μόνο με έκτακτη χρησικτησία.
Ορθότερη όμως είναι η αντίθετη άποψη, η οποία δέχεται ότι η απόκτηση
αρνητικής δουλείας είναι δυνατή τόσο με έκτακτη όσο και με τακτική
χρησικτησία. Εάν η πραγματική δουλεία είναι θετική τότε η χρησικτησία αρχίζει
με την έναρξη της άσκησης της οιονεί νομής από τον χρησιδεσπόζοντα.
Άσκηση των πραγματικών δουλειών
Τρόπος άσκησης του δικαιώματος της δουλείας
Κατά την ΑΚ 1125 το δικαίωμα της πραγματικής δουλείας, περιλαμβάνει κάθε
πράξη του δικαιούχου η οποία είναι αναγκαία για την άσκηση της. Το ποιες
πράξεις είναι αναγκαίες εξαρτάται από το είδος και το περιεχόμενο της. Επίσης
από το είδος της και τις ανάγκες της δουλείας κρίνεται ο κατάλληλος τρόπος με
τον οποίο πρέπει να ασκείται αυτή.
Η αρχή της φειδούς
Κατά την ΑΚ 1125 ο δουλειούχος οφείλει να ασκεί το δικαίωμα του με κάθε δυνατή
φειδώ ως προς τα συμφέροντα του κυρίου του δουλεύοντος. Η διάταξη αποτελεί
εξειδίκευση της ΑΚ 281 και πιο συγκεκριμένα έκφανση της απαγόρευσης της
αδικαιολόγητα επαχθούς συμπεριφοράς. Έχει δε το νόημα ότι ο δουλειούχος δεν
πρέπει κατά την άσκηση της δουλείας να παραβλάπτει τα συμφέροντα του κυρίου
του δουλεύοντος, χωρίς να υπάρχει ανάγκη. Πρόκειται για ενοχική υποχρέωση ex
lege, που βαρύνει τον δουλειούχο και τα άλλα πρόσωπα που τυχόν δικαιούνται να
ασκούν τη δουλεία. Η αρχή της φειδούς ισχύει ακόμη και όταν το δουλεύον
επαρκεί για την κάλυψη και των αναγκών του κυρίου του δουλεύοντος. Σε
περίπτωση αθέτησης κατά την ΑΚ 1125 υποχρέωσης ο κύριος του δεσπόζοντος
υποχρεούται σε αποζημίωση για την αποκατάσταση της ζημίας που πιθανόν
προκλήθηκε ενώ ο κύριος του δουλεύοντος μπορεί να προστατευθεί εγείροντας
και την κατά ΑΚ 1108 αρνητική αγωγή.

85


Μεταβολή του τρόπου άσκησης της δουλείας
Η συστατική πράξη της δουλείας είναι δυνατόν είτε να ορίζει γενικά το είδος και
το περιεχόμενο της, είτε να προβλέπει ειδικά και συγκεκριμένα τον τρόπο και τις
προϋποθέσεις άσκησης της. Στην πρώτη περίπτωση, η υπερβολική επιβάρυνση
του δουλεύοντος αποκρούεται με βάση την ΑΚ 1125, που καθιερώνει την αρχή της
φειδούς. Όταν όμως υπάρχει λεπτομερής προσδιορισμός του τρόπου άσκησης, η
εφαρμογή της διάταξης αυτής περιορίζεται κατά πολύ. Για αυτόν τον λόγο η ΑΚ
1128 δίνει το δικαίωμα στον κύριο του δουλεύοντος κάτω από ορισμένες
προϋποθέσεις να ζητήσει μεταβολή του τρόπου άσκησης της δουλείας. Οι
προϋποθέσεις αυτές είναι οι εξής: (α) ο τρόπος με τον οποίο ασκείται η δουλεία να
είναι επαχθής για τον κύριο του δουλεύοντος, (β) ο οικονομικός σκοπός της
δουλείας να επιτυγχάνεται εξίσου και με τη ζητούμενη μεταβολή, (γ) ο κύριος του
δουλεύοντος να προκαταβάλει τις δαπάνες που θα χρειαστούν για να γίνει η
μεταβολή.
Διατήρηση κατασκευάσματος στο δουλεύον
Από την ΑΚ 1125 αλλά και από τη φύση των πραγματικών δουλειών συνάγεται
ότι ο δουλειούχος έχει δικαίωμα αλλά και υποχρέωση να επιχειρεί μόνο τις
πράξεις που απαιτούνται για την άσκηση της δουλείας του, σύμφωνα με το
περιεχόμενο της. Εάν όμως για την άσκηση της δουλείας διατηρείται στο δουλεύον
ακίνητο κάποιο κατασκεύασμα, τότε η ΑΚ 1126 επιβάλλει στον δουλειούχο την
υποχρέωση, εκτός από τις πράξεις άσκησης της δουλείας, να διατηρεί το εν λόγω
κατασκεύασμα σε κανονική κατάσταση, εφόσον αυτό απαιτεί το συμφέρον του
κυρίου του δουλεύοντος. Σε περίπτωση που το κατασκεύασμα εξυπηρετεί όχι
μόνο το συμφέρον του δουλειούχου αλλά και το συμφέρον-δηλαδή τις ανάγκεςτου κυρίου του δουλεύοντος, τότε και οι 2 υποχρεούνται ανάλογα με την έκταση
εξυπηρέτησης των αναγκών τους, στη διατήρηση του κατασκευάσματος (ΑΚ
1126). Η ΑΚ 1127 εισάγει και αυτή εξαίρεση από τον κανόνα ότι περιεχόμενο της
δουλείας δεν μπορεί να είναι υποχρέωση του κυρίου του δουλεύοντος σε πράξη. Η
ρύθμιση της αναφέρεται στη περίπτωση που η δουλεία συνίσταται σε διατήρηση
κατασκευάσματος το οποίο βρίσκεται ή στηρίζεται πάνω σε άλλο οικοδομικό
κατασκεύασμα του δουλεύοντος ακινήτου.
Δικαιώματα του κυρίου πάνω στο δουλεύον ακίνητο
Μετά τη σύσταση της πραγματικής δουλείας ο κύριος του δουλεύοντος
εξακολουθεί να απολαμβάνει τις εξουσίες που απορρέουν από το δικαίωμα της
κυριότητας του (ΑΚ 1000) εφόσον η άσκηση των εξουσιών αυτών δεν προσβάλλει
την υφιστάμενη δουλεία. Σε περίπτωση προσβολής, ο δουλειούχος έχει εναντίον
του την αγωγή ομολόγησης δουλείας (ΑΚ 1132) καθώς και άλλα μέσα που
προστατεύουν το δικαίωμα του. Με τον περιορισμό αυτόν ο κύριος έχει και μετά
τη σύσταση της δουλείας τα εξής δικαιώματα: (α) δικαίωμα να χρησιμοποιεί και
αυτός το δουλεύον (ΑΚ 1129)-κανόνας σύγχρησης: η χρησιμοποίηση μπορεί να είναι
είτε ομοειδής (π. χ εάν πρόκειται για δουλεία διόδου, δικαίωμα να διέρχεται και
αυτός) με το περιεχόμενο της δουλείας που παραχωρήθηκε, είτε ετεροειδής(π.χ
εάν πρόκειται για δουλεία βοσκής δικαίωμα να καλλιεργεί άλλο μέρος του
κτήματος του). Κατά την ΑΚ 1129, ο κύριος δεν έχει δικαίωμα να χρησιμοποιεί το
δουλεύον για τις δικές του ανάγκες σε 2 περιπτώσεις: (α) εάν με συμφωνία των
μερών αποκλείστηκε το δικαίωμα του αυτό και (β) εάν το δουλεύον δεν επαρκεί
για παράλληλη χρήση συγχρόνως από τον δουλειούχο και από τον κύριο του

86


δουλεύοντος. Στην πρώτη περίπτωση η συμφωνία αποτελεί περιεχόμενο της
δουλείας και πρέπει να γίνει με συμβολαιογραφικό έγγραφο και να μεταγραφεί
(ΑΚ 1121). (β) δικαίωμα να παραχωρήσει πάνω στο δουλεύον και άλλες δουλείες,
είτε με το ίδιο είτε με διαφορετικό περιεχόμενο: σε περίπτωση που το δουλεύον δεν
επαρκεί για την εξυπηρέτηση όλων των δουλειών, η σύγκρουση θα λυθεί με βάση
την αρχή της χρονικής προτεραιότητας. Ο προγενέστερος δουλειούχος δικαιούται
να ασκεί ανενόχλητος τη δουλεία του. Εάν παρενοχλείται κατά την άσκηση της
από μεταγενέστερους δουλειούχους μπορεί να εγείρει εναντίον τους την αγωγή
ομολόγησης δουλείας (ΑΚ 1132) και τα λοιπά βοηθήματα προστασίας των
πραγματικών δουλειών. Η προτεραιότητα κρίνεται από τον χρόνο της
μεταγραφής (ΑΚ 1194, 1206).
Διαίρεση του δεσπόζοντος ή του δουλεύοντος ακινήτου
(α) διαίρεση του δεσπόζοντος
Εάν διαιρεθεί το δεσπόζον ακίνητο η δουλεία εξακολουθεί να υπάρχει στο ακέραιο
για καθένα από τα τμήμα που προέκυψαν από τη διαίρεση (ΑΚ 1130). Η ρύθμιση
αυτή απορρέει από τον χαρακτήρα της πραγματικής δουλείας ως αδιαιρέτου
δικαιώματος και συνεπάγεται την υποχρέωση του κυρίου του δουλεύοντος να
ανέχεται την άσκηση της δουλείας στο ακέραιο από κάθε κύριο των επιμέρους
τμημάτων, στα οποία διαιρέθηκε το δεσπόζον. Η υποχρέωση αυτή όμως του
κυρίου του δουλεύοντος προϋποθέτει ότι η άσκηση της δουλείας δεν γίνεται πιο
επαχθής για το δουλεύον ακίνητο από ότι ήταν πριν από τη διαίρεση του
δεσπόζοντος (ΑΚ 1130). Εάν συμβαίνει αυτό τότε η δουλεία αποσβήνεται
αυτοδικαίως ως προς το υπερβάλλον. Αυτοδίκαιη απόσβεση της δουλείας
επέρχεται επίσης ως προς εκείνα τα τμήματα του δεσπόζοντος, στα οποία δεν
παρέχει πια χρησιμότητα (ΑΚ 1130). Οι σχέσεις μεταξύ των περισσότερων
ιδιοκτητών των τμημάτων του δεσπόζοντος ρυθμίζονται με ανάλογη εφαρμογή
των διατάξεων για την κοινωνία (ΑΚ 790).
(β) διαίρεση του δουλεύοντος
Με βάση την αρχή του αδιαιρέτου, η ΑΚ 1131 περιέχει για την περίπτωση
διαίρεσης του δουλεύοντος, ρύθμιση αντίστοιχη με αυτή της ΑΚ 1130. Και εδώ
δουλεία εξακολουθεί να βαρύνει στο ακέραιο κάθε ακίνητο που προέκυψε από τη
διαίρεση του δουλεύοντος αλλά αποσβήνεται για εκείνα τα ακίνητα στα οποία
είτε από τη φύση της είτε από το περιεχόμενο της συστατικής πράξης έπαψε η
άσκηση της.
Προστασία των πραγματικών δουλειών
Σε περίπτωση προσβολής της πραγματικής δουλείας ο δουλειούχος
προστατεύεται με την κατά την ΑΚ 1132 εμπράγματη αγωγή ομολόγησης της
δουλείας. Η αγωγή αυτή είναι, ως προς τη βάση και το καταψηφιστικό της αίτημα
ανάλογη με την αρνητική αγωγή (ΑΚ 1108), η οποία παρέχεται στον κύριο σε
περίπτωση προσβολής της κυριότητας του. Επίσης, η ΑΚ 1133 προβλέπει με την
λεγόμενη πουβλικιανή αγωγή ομολόγησης δουλείας ειδική προστασία για τον
(οιονεί) νομέα δουλείας με τα προσόντα της τακτικής χρησικτησίας, εάν
προσβάλλεται στην άσκηση της (οιονεί) νομής πριν συμπληρωθεί ο χρόνος της
τακτικής χρησικτησίας. Εκτός από τις κατά τις ΑΚ 1132-1133 αγωγές, ο
δουλειούχος προστατεύεται και με σειρά από άλλα ένδικα βοηθήματα.

87


Η αγωγή ομολόγησης δουλείας
Η βάση της κατά την ΑΚ 1132 αγωγή ομολόγησης της δουλείας είναι η προσβολή
του δικαιώματος της πραγματικής δουλείας. Η προσβολή μπορεί να είναι
καθολική, δηλαδή να συνίσταται σε αποβολή από την οιονεί νομή του
δουλειούχου ή μερική δηλαδή συνίσταται σε διατάραξη της οιονεί νομής. Για την
ύπαρξη προσβολής δεν είναι απαραίτητο ο προσβάλλων να βαρύνεται με
πταίσμα ή να αντιποιείται δικό του δικαίωμα, ενοχικό ή εμπράγματο. Ενάγων
στην αγωγή ομολόγησης δουλείας είναι ο εκάστοτε κύριος του δεσπόζοντος
ακινήτου, ανεξάρτητα αν είναι και κάτοχος του. Στην αγωγή πρέπει να εκτίθενται
η κυριότητα του ενάγοντος στο δεσπόζον ακίνητο και ο τρόπος με τον οποίο
απέκτησε τη δουλεία. Εάν η δουλεία συστάθηκε με σύμβαση, πρέπει να
αποδεικνύεται και η κυριότητα του δικαιοπαρόχου στο δουλεύον ακίνητο.
Εναγόμενος είναι αυτός που επιχείρησε την προσβολή είτε πρόκειται για τον
κύριο του δουλεύοντος είτε για οποιονδήποτε τρίτο. Αίτημα αγωγής είναι αυτό
που προβλέπει η ΑΚ 1132. Άμυνα του εναγομένου: ΑΚ 1132§2 ( μπορεί να
αντιτάξει ότι ενήργησε την προσβολή δυνάμει δικαιώματος). Πουβλικιανή αγωγή
ομολόγησης δουλείας: ΑΚ 1133.
Απόσβεση των πραγματικών δουλειών
Γενικοί αποσβεστικοί λόγοι
Με τον όρο αυτόν χαρακτηρίζονται οι λόγοι οι οποίοι όταν συντρέχουν
συνεπάγονται την απόσβεση όχι μόνο της πραγματικής δουλείας αλλά κάθε
εμπράγματου δικαιώματος. Ως γενικούς λόγους απόσβεσης μπορούμε να
αναφέρουμε τους ακόλουθους: (α) την πλήρωση διαλυτικής αίρεσης, με την οποία
έχει συσταθεί η πραγματική δουλεία, (β) τη χρησικτησία ελευθέρωσης, (γ) την
αναγκαστική απαλλοτρίωση, (δ) τον αναγκαστικό πλειστηριασμό.
Ειδικοί αποσβεστικοί λόγοι
(α) παραίτηση του δουλειούχου
Η παραίτηση του δικαιούχου αποτελεί αποσβεστικό λόγο όχι μόνο των
πραγματικών δουλειών αλλά και των άλλων εμπραγμάτων δικαιωμάτων πάνω
σε ακίνητο. Κατά την ΑΚ 1134 η πραγματική δουλεία αποσβήνεται εάν ο
δουλειούχος παραιτηθεί από το δικαίωμα του αυτό. Η παραίτηση μπορεί να γίνει
είτε με δικαιοπραξία εν ζωή είτε με διάταξη τελευταίας βούλησης (διαθήκη). Και
στις 2 περιπτώσεις απαιτείται μεταγραφή.
(β) ολική καταστροφή του ακινήτου
Κατά την ΑΚ 1135 η πραγματική δουλεία αποσβήνεται εάν το δεσπόζον ή του
δουλεύον ακίνητο καταστραφεί εντελώς. Τέτοια περίπτωση ολικής καταστροφής
μπορεί να έχουμε, π.χ σε περίπτωση που το δεσπόζον αγρόκτημα κατακλύσθηκε
οριστικά από τα νερά ποταμού. Η ολική καταστροφή του δεσπόζοντος ή του
δουλεύοντος ακινήτου έχει ως συνέπεια την αμφισβήτηση όχι μόνο των
πραγματικών δουλειών αλλά και κάθε άλλου εμπράγματου δικαιώματος που
τυχόν υπάρχει πάνω σε αυτό.
(γ) αδυναμία άσκησης της δουλείας
Όπως είδαμε, σύμφωνα με τις ΑΚ 1118 και 1124 απαραίτητη προϋπόθεση για την
ύπαρξη πραγματικής δουλείας είναι να παρέχει αυτή κάποια ωφέλεια στο
δεσπόζον ακίνητο. Επομένως εάν καταστεί αδύνατος για οποιονδήποτε λόγο ο
πορισμός της ωφέλειας αυτής, δεν υπάρχει πια λόγος ύπαρξης της δουλείας. Με
βάση τις σκέψεις αυτές, η ΑΚ 1136 ορίζει ότι η πραγματική δουλεία αποσβήνεται

88


εάν από πραγματικούς ή νομικούς λόγους είναι αδύνατη η άσκηση της. Για να
συντρέχει αυτός ο αποσβεστικός λόγος, η αδυναμία άσκησης πρέπει να είναι
απόλυτη και διαρκής. Εάν η αδυναμία είναι μερική, η δουλεία διατηρείται στο
ακέραιο, λόγω του αδιαιρέτου χαρακτήρα της, και δεν αποσβήνεται μερικώς.
Επίσης, η δουλεία δεν αποσβήνεται εάν η αδυναμία είναι παροδική. Δεν καθιστά
αδυναμία η απλή παρεμπόδιση άσκησης της δουλείας (ΑΚ 1132).
(δ) σύγχυση
Βασική αρχή που διέπει το δίκαιο των δουλειών είναι ότι δουλεία μπορεί να
συσταθεί μόνο σε ξένο ακίνητο. Από τον κανόνα αυτόν προκύπτει ότι εάν η
κυριότητα του δεσπόζοντος και του δουλεύοντος ακινήτου περιέλθουν στο ίδιο
πρόσωπο (σύγχυση) η δουλεία αποσβήνεται (ΑΚ 1137). Όταν ο δουλειούχος γίνει
κύριος του δουλεύοντος, τότε οι ωφέλειες που αποτελούν αντικείμενο της
πραγματικής δουλείας περιέχονται ήδη στο δικαίωμα της κυριότητας, οπότε το
δικαίωμα της δουλείας καθίσταται περιττό για αυτό και αποσβήνεται.
(ε) αχρησία
Εάν ο δουλειούχος έχει παύσει να ασκεί το δικαίωμα του για 20 συνεχή χρόνια
επέρχεται απόσβεση της δουλείας λόγω αχρησίας (ΑΚ 1138). Το ίδιο ισχύει και
όταν ο δουλειούχος στο ίδιο διάστημα των 20 ετών από τη σύσταση της δουλείας
δεν άρχισε ποτέ την άσκηση του δικαιώματος του. Εάν η αχρησία αναφέρεται σε
ορισμένες μόνο από τις ωφέλειες, οι οποίες αποτελούν το περιεχόμενο της
δουλείας, τότε η ΑΚ 1138 δεν εφαρμόζεται. Λόγω της αρχής του αδιαιρέτου η
μερική άσκηση της δουλείας δεν οδηγεί και σε μερική απόσβεση της λόγω
αχρησίας. Εάν υπάρχουν περισσότεροι δουλειούχοι και ένας τουλάχιστον από
αυτούς ασκεί τη δουλεία, τότε δεν επέρχεται απόσβεση της τελευταίας λόγω
αχρησίας (ΑΚ 1138). Αυτό όμως ισχύει μόνο με τον αυτονόητο περιορισμό ότι
στους περισσότερους δουλειούχους αντιστοιχεί μόνο ένα δεσπόζον ακίνητο. Εάν
αντίθετα, τα δεσπόζοντα ακίνητα είναι περισσότερα, υπάρχει πλειονότητα
δουλειών έτσι ώστε οι δουλείες εκείνες που δεν ασκούνται θα αποσβεσθούν
σύμφωνα με τους όρους της ΑΚ 1138. Ο λόγος στον οποίο οφείλεται η αχρησία δεν
έχει καμία επιρροή στην εφαρμογή της ΑΚ 1138. Η απόσβεση της δουλείας
επέρχεται επομένως ανεξάρτητα από το εάν η μη άσκηση της οφείλεται σε
ανώτερη βία ή σε συγγνωστή άγνοια του δικαιούχου. Η απόσβεση της δουλείας
λόγω αχρησίας μπορεί να επέλθει και χωρίς τη θέληση του δουλειούχου εάν αυτός
χρησιμοποιεί μεν το δουλεύον ακίνητο, αλλά η χρησιμοποίηση αυτή είναι εντελώς
διαφορετική από το περιεχόμενο της δουλείας (ΑΚ 1140), το οποίο προσδιορίζεται
με τη συστατική πράξη. Ως προς την έναρξη του χρόνου της αχρησίας: (α) εάν
πρόκειται για διαλείπουσα δουλεία, η 20ετια αρχίζει από την τελευταία άσκηση
(ΑΚ 1139), (β) εάν πρόκειται για συνεχή δουλεία η 20ετια αρχίζει από τον χρόνο
που έγινε στο δουλεύον κάποιο κατασκεύασμα το οποίο εμποδίζει την άσκηση της
δουλείας, (γ) είναι αδιάφορο εάν το κατασκεύασμα έγινε από τον κύριο του
δουλεύοντος ή από τρίτον που δεν είχε τέτοιο δικαίωμα, αρκεί μόνο το
κατασκεύασμα να εμποδίζει την άσκηση της δουλείας. Αντίθετα, απλή
διαμαρτυρία προφορική ή γραπτή του κυρίου δεν συνιστά λόγο έναρξης του
χρόνου της αχρησίας.

89


Οι προσωπικές δουλείες
Επικαρπία πράγματος
(1)έννοια και περιεχόμενο
Επικαρπία είναι το εμπράγματο δικαίωμα σύμφωνα με το περιεχόμενο του οποίου
ο δικαιούχος (επικαρπωτής) έχει την εξουσία για πλήρη χρήση και κάρπωση ξένου
πράγματος, χωρίς να θίγει την ουσία του (ΑΚ 1142). Αντικείμενο της επικαρπίας
είναι επομένως η άντληση εκτεταμένης (όχι ορισμένης) ωφέλειας από την όλη
υπόσταση του πράγματος. Υποκείμενο της επικαρπίας είναι πάντα ένα πρόσωπο,
ορισμένο, ως δικαιούχος (επικαρπωτής). Επικαρπία ‘’υπέρ του εκάστοτε κυρίου
άλλου ακινήτου’’ δεν είναι νοητή ούτε επιτρεπτή. Επειδή η επικαρπία συνδέεται
πάντα με ένα ορισμένο πρόσωπο ως δικαιούχο χαρακτηρίζεται ως εμπράγματο
δικαίωμα προσωπικής δουλείας. Το δικαίωμα του επικαρπωτή για πλήρη χρήση
και κάρπωση του πράγματος έχει ως αποτέλεσμα ότι η κυριότητα απογυμνώνεται
από τις εξουσίες αυτές και περιορίζεται μόνο στην εξουσία του κυρίου να διαθέτει
το πράγμα. Ο δραστικός αυτός περιορισμός των εξουσιών του κυρίου εκφράζεται
στον χαρακτηρισμό ‘’ψιλή κυριότητα’’. Με τον όρο αυτό δηλαδή χαρακτηρίζεται η
κυριότητα εκείνη η οποία βαρύνεται με τη σύσταση του εμπράγματου
δικαιώματος επικαρπίας. Ενόψει των παραπάνω γίνεται προφανές ότι η σύσταση
της επικαρπίας δεν είναι τόσο συνήθης.
(2)περιεχόμενο
(α) άσκηση του δικαιώματος επικαρπίας πρέπει να γίνεται κατά τέτοιον τρόπο
ώστε η ουσία του πράγματος να διατηρείται ακέραιη (ΑΚ 1142, 1148). Εφόσον ο
επικαρπωτής έχει μόνον εξουσία χρήσης και κάρπωσης, όχι και εξουσία διάθεσης,
δεν δικαιούται να εκποιήσει ή να επιβαρύνει το πράγμα με εμπράγματο βάρος. (β)
το βαρύ περιεχόμενο της επικαρπίας έχει ως συνέπεια ότι μετά την παραχώρηση
της ο ψιλός κύριος έχει μόνο τις εξουσίες εκείνες που δεν εμποδίζουν την άσκηση
της. Για παράδειγμα δικαιούται να εκποιεί το πράγμα κλ. (γ) επικαρπία μπορεί να
συσταθεί πάνω σε οποιοδήποτε πράγμα με την έννοια της ΑΚ 947, είτε κινητό είτε
ακίνητο, καθώς πάνω και σε δικαίωμα (ΑΚ 1178). Επίσης επικαρπία συνίσταται
πάνω σε ομάδα πραγμάτων (ΑΚ 1146) καθώς και σε περιουσία (ΑΚ 367). Ακόμη,
αντικείμενο επικαρπίας μπορεί να είναι οριζόντια ή κάθετη ιδιοκτησία. (δ) το
δικαίωμα της επικαρπίας επεκτείνεται πάνω στα συστατικά του πράγματος (ΑΚ
953). Ελλείψει αντίθετης συμφωνίας, η επικαρπία επεκτείνεται και στα
παραρτήματα του πράγματος, εάν αυτά ανήκουν στον ψιλό κύριο. Εάν τα
παραρτήματα του βεβαρημένου πράγματος ανήκουν σε τρίτον, ο επικαρπωτής
αποκτά επικαρπία πάνω σε αυτά μόνο με τις προϋποθέσεις των ΑΚ 1036 επ. (ε) η
επικαρπία αντίθετα από τις πραγματικές δουλείες είναι δικαίωμα διαιρετό. Κατά
την ΑΚ 1144 επικαρπία μπορεί να συσταθεί και πάνω σε ιδανικό μέρος
πράγματος-η επικαρπία ιδανικού μέρους μπορεί να παραχωρηθεί τόσο σε
πράγμα, το οποίο ανήκει κατά κυριότητα σε έναν μόνο κύριο, όσο και σε κοινό
πράγμα, το οποίο ανήκει σε περισσότερους συγκύριους. Και στις 2 περιπτώσεις
εφαρμόζονται, συμπληρωματικά προς τις διατάξεις για την επικαρπία, και οι ΑΚ
785 επ., περί κοινωνίας. (στ) η επικαρπία είναι κατ’ αρχήν δικαίωμα αμεταβίβαστο
(ΑΚ 1166, 1167). Είναι όμως δυνατό να ορίστηκε, είτε κατά τη σύσταση είτε
μεταγενέστερα διαφορετικά.(ζ) δικαιούχος της επικαρπίας μπορεί να είναι είτε
φυσικό είτε νομικό πρόσωπο (η) το δικαίωμα της επικαρπίας δημιουργεί στον
δικαιούχο σειρά από υποχρεώσεις που είναι σχετικές με την εξουσία του να

90


χρησιμοποιεί και να καρπώνεται το πράγμα. Τις υποχρεώσεις αυτές τις έχει
απέναντι στον ψιλό κύριο ή απέναντι σε αυτόν που παραχώρησε την επικαρπία
σύμφωνα με όσα ορίζονται στην ΑΚ 1161. (θ) η σχέση της επικαρπίας με άλλα
εμπράγματα δικαιώματα που υπάρχουν πάνω στο ίδιο πράγμα ρυθμίζεται κατά
την αρχή της χρονικής προτεραιότητας. Επομένως, εάν κατά τη σύσταση της
επικαρπίας το πράγμα βαρυνόταν με υποθήκη, η δεύτερη υπερισχύει της πρώτης.
Εάν αντίθετα η υποθήκη εγγράφηκε μετά τη σύσταση της επικαρπίας, εκτείνεται
μόνο στη ψιλή κυριότητα και σε περίπτωση αναγκαστικού πλειστηριασμού, ο
υπερθεματιστής αποκτά μόνον αυτή.
Σύσταση
Σύσταση επικαρπίας είναι δυνατή είτε με δικαιοπραξία είτε με χρησικτησία. Στη
δίκη δικαστικής διανομής είναι δυνατή η σύσταση επικαρπίας με διαπλαστική
δικαστική απόφαση.
Σύσταση με δικαιοπραξία
(α) δικαιοπραξία εν ζωή: κατά την ΑΚ 1143, η επικαρπία συνίσταται με
δικαιοπραξία. Ως δικαιοπραξία νοείται τόσο η δικαιοπραξία εν ζωή όσο και η
δικαιοπραξία αιτία θανάτου. Σύσταση επικαρπίας με δικαιοπραξία εν ζωή γίνεται
μόνο με σύμβαση, όχι και με μονομερή δικαιοπραξία. Πρόκειται για παράγωγη
δημιουργική κτήση δικαιώματος, στην οποία εφαρμόζονται αναλόγως οι
διατάξεις για τη συμβατική μεταβίβαση κυριότητας (ΑΚ 1143). Όπως προκύπτει
από την ανάλογη εφαρμογή των ΑΚ 1033 και 1034, οι προϋποθέσεις για τη
σύσταση της επικαρπίας με σύμβαση διαφέρουν ανάλογα με το εάν η επικαρπία
συνίσταται πάνω σε κινητό ή σε ακίνητο πράγμα. Για τη σύσταση επικαρπίας
πάνω σε ακίνητο πρέπει να συντρέχουν οι ακόλουθες προϋποθέσεις (ΑΚ 1033): (α)
κυριότητα, εξουσία διάθεσης (ΑΚ 175 επ.) και δικαιοπρακτική ικανότητα (ΑΚ 127
επ) αυτού που παραχωρεί την επικαρπία. (β) συμφωνία μεταξύ του κυρίου και του
επικαρπωτή ότι συνίσταται επικαρπία. (γ) συμβολαιογραφικός τύπος και
μεταγραφή της σύμβασης, (δ) νόμιμη αιτία σύστασης της επικαρπίας που μπορεί
να είναι δωρεά πώληση συμβιβασμός κλπ. Η ενοχική αυτή σύμβαση, η οποία
αποτελεί την αιτία της εμπράγματης σύμβασης περί συστάσεως επικαρπίας,
υπόκειται επίσης σε συμβολαιογραφικό τύπο (ΑΚ 369). Για την σύσταση
επικαρπίας πάνω σε κινητό, πρέπει να συντρέχουν οι ακόλουθες προϋποθέσεις
(ΑΚ 1034 επ.): (α) κυριότητα, εξουσία διάθεσης και δικαιοπρακτική ικανότητα
αυτού που παραχωρεί την επικαρπία. Με τις προϋποθέσεις των ΑΚ 1036 επ., είναι
όμως δυνατή η έγκυρη απόκτηση επικαρπίας και από μη κύριο. (β) συμφωνία
μεταξύ του κυρίου και του επικαρπωτή για σύσταση επικαρπίας, (γ) παράδοση
της οιονεί νομής του πράγματος από τον κύριο στον επικαρπωτή. (β) δικαιοπραξία
αιτία θανάτου: δυνατή είναι και η σύσταση επικαρπίας με δικαιοπραξία αιτία
θανάτου δηλαδή με διαθήκη. Στην περίπτωση αυτή η σύσταση της επικαρπίας
έχει τον χαρακτήρα είτε κληρονομικής εγκατάστασης είτε κληροδοσίας.
Σύσταση με χρησικτησία
Κατά την ΑΚ 1143 επικαρπία συνίσταται και με χρησικτησία. Εφαρμόζονται εδώ
αναλόγως οι κανόνες που ισχύουν στην κτήση κυριότητας με χρησικτησία. Έτσι
για να αποκτηθεί επικαρπία με τακτική χρησικτησία, πρέπει να συντρέχουν
σωρευτικά οι εξής προϋποθέσεις (ΑΚ 1041): (α) πράγμα δεκτικό χρησικτησίας, (β)
οιονεί νομή επικαρπίας, δηλαδή φυσική εξουσίαση του πράγματος με διάνοια
επικαρπωτή, (γ) καλή πίστη οιονεί νομέα ως προς την κτήση της επικαρπίας, (δ)

91


νόμιμος ή νομιζόμενος τίτλος, πάνω στον οποίο βασίζεται η καλή πίστη του οιονεί
νομέα, (ε) δεκαετής διάρκεια της οιονεί νομής εάν πρόκειται για επικαρπία
ακινήτου, και τριετής διάρκεια εάν πρόκειται για επικαρπία κινητού. Για τη
σύσταση επικαρπίας με έκτακτη χρησικτησία πρέπει να συντρέχουν οι εξής
προϋποθέσεις (ΑΚ 1045): (α) πράγμα δεκτικό χρησικτησίας, (β) οιονεί νομή
επικαρπίας, (γ) εικοσαετής διάρκεια της οιονεί νομής.
Δικαιώματα του επικαρπωτή
Τα δικαιώματα του επικαρπωτή τα οποία γεννιώνται με τη σύσταση της
επικαρπίας πηγάζουν εν μέρει απευθείας από το εμπράγματο δικαίωμα της
επικαρπίας και εν μέρει από την ενοχική σχέση η οποία εκ του νόμου συνδέει τον
κύριο με τον επικαρπωτή κατά τη διάρκεια της επικαρπίας. Στην πρώτη
κατηγορία ανήκουν το δικαίωμα χρήσης και κάρπωσης (ΑΚ 1142) και το δικαίωμα
οιονεί νομής του πράγματος (ΑΚ 1147). Στη δεύτερη κατηγορία ανήκουν το
δικαίωμα πραγματογνωμοσύνης ως προς την κατάσταση του πράγματος (ΑΚ
1145) το δικαίωμα απογραφής (ΑΚ 1146) το δικαίωμα αναζήτησης δαπανών και το
δικαίωμα αφαίρεσης κατασκευάσματος (ΑΚ 1157). Τέλος, άλλα δικαιώματα υπέρ
του επικαρπωτή μπορεί να πηγάζουν από την ενοχική δικαιοπραξία η οποία
αποτελεί την αιτία της εμπράγματης δικαιοπραξίας περί συστάσεως της
επικαρπίας. Τα δικαιώματα όμως αυτά από την υποκείμενη ενοχική σχέση δεν
μπορούν να επικαλεσθούν χωρίς άλλο τα πρόσωπα εκείνα στα οποία περιέρχεται
η επικαρπία λόγω ειδικής ή καθολικής διαδοχής όταν αυτή είναι επιτρεπτή κατά
τους όρους της Α 1167.
Δικαίωμα χρήσης και κάρπωσης
Κατά την ΑΚ 1142 ο επικαρπωτής έχει δικαίωμα χρήσης (usus) και κάρπωσης
(fructus) του πράγματος. Χρήση σημαίνει άμεση χρησιμοποίηση του πράγματος
για κάλυψη των αναγκών του επικαρπωτή. Κάρπωση σημαίνει πορισμό των
ωφελημάτων του πράγματος είτε άμεσα είτε έμμεσα. Το δικαίωμα του
επικαρπωτή για χρήση και κάρπωση του πράγματος αρχίζει από τη σύσταση της
επικαρπίας. Εάν αυτή αφορά ακίνητο, το δικαίωμα χρήσης και κάρπωσης αρχίζει
από τη μεταγραφή είτε της σχετικής σύμβασης συστάσεως της επικαρπίας είτε
της αποδοχής της κληρονομιάς ή κληροδοσίας ή του κληρονομητηρίου. Εάν η
επικαρπία αφορά κινητό το δικαίωμα χρήσης και κάρπωσης αρχίζει από την
παράδοση της οιονεί νομής του πράγματος. Ο επικαρπωτής δεν έχει πάνω στο
πράγμα άλλες εξουσίες εκτός από αυτές που του παρέχει το δικαίωμα της
πλήρους χρήσης και κάρπωσης.
Δικαίωμα οιονεί νομής και κατοχής
Κατά την ΑΚ 1147 ο επικαρπωτής έχει δικαίωμα να νέμεται το πράγμα. Επειδή η
επικαρπία είναι περιορισμένο εμπράγματο δικαίωμα, πρόκειται για οιονεί νομή
(ΑΚ 975). Παράλληλα ο επικαρπωτής, έχοντας το δικαίωμα να χρησιμοποιεί και
να καρπώνεται το πράγμα (ΑΚ 1142) είναι και κάτοχος αυτού. Δυνάμει του
εμπράγματου δικαιώματος ο επικαρπωτής είναι οιονεί νομέας, αφού νέμεται το
πράγμα μόνον ως προς τις χρησιμότητες που αποτελούν περιεχόμενο της
επικαρπίας. Έχοντας όμως ολόκληρη τη φυσική εξουσία του πράγματος,
προκειμένου να το χρησιμοποιήσει και να το καρπωθεί είναι και κάτοχος του, ο
οποίος ασκεί τη νομή του κυρίου. Με άλλα λόγια, ο ψιλός κύριος ασκεί τη νομή
του μέσω του επικαρπωτή όπως θα την ασκούσε μέσω του μισθωτή εάν είχε
εκμισθώσει το πράγμα.

92


Άλλα δικαιώματα
Αξίωση για βεβαίωση της κατάστασης του πράγματος: κατά την ΑΚ 1145, Αξίωση
για απογραφή: ΑΚ 1146, Δικαίωμα αναζήτησης δαπανών: ΑΚ 1152, 1154-1156, 1157.
Δικαίωμα αφαίρεσης κατασκευάσματος: ΑΚ 1157.
Υποχρεώσεις του επικαρπωτή
Η επικαρπία εκτός από δικαιώματα δημιουργεί στον επικαρπωτή και σειρά από
υποχρεώσεις, που πηγάζουν από το νόμο και είναι άμεσα συνυφασμένες με την
εξουσία του για πλήρη χρήση και κάρπωση του πράγματος. Οι υποχρεώσεις αυτές
είναι οι εξής: (α) υποχρέωση για επιμελή εκμετάλλευση του πράγματος (ΑΚ 1142),
(β) υποχρέωση για συνήθη συντήρηση του πράγματος (ΑΚ 1152), (γ) υποχρεώσεις
σχετικές με την έκτακτη συντήρηση του πράγματος (ΑΚ 1153), (δ) υποχρέωση
απόδοσης έκτακτων καρπών (ΑΚ 1150), (ε) υποχρέωση ασφάλισης του πράγματος,
(στ) υποχρέωση πληρωμής βαρών και τόκων (ΑΚ 1155, 1156), (ζ) υποχρέωση για
παροχή ασφάλειας (ΑΚ 1159), (η) υποχρέωση απόδοσης του πράγματος κατά την
λήξη της επικαρπίας (ΑΚ 1161).
Υποχρεώσεις του επικαρπωτή ειδικότερα
(α) υποχρέωση για επιμελή εκμετάλλευση του πράγματος: ΑΚ 1142, ΑΚ 1148. (β)
υποχρέωση για συνήθη συντήρηση του πράγματος: ΑΚ 1152-αδιάφορο το εάν η
ανάγκη για επισκευή γεννήθηκε από υπαιτιότητα του επικαρπωτή ή τρίτου
προσώπου ή από τυχαίο γεγονός-αρκεί να υπάγεται στη συνήθη συντήρηση του
πράγματος (κατά περιοδικά διαστήματα, με τη συνήθη πορεία των πραγμάτων).
(γ) υποχρέωση ειδοποίησης του κυρίου: ΑΚ 1153. (δ) υποχρέωση απόδοσης έκτακτων
καρπών: ΑΚ 1150. (ε) υποχρέωση ασφάλισης του πράγματος: ΑΚ 1154-εκτός εάν
υπάρχει αντίθετη συμφωνία & ακ 411. Υποχρέωση πληρωμής βαρών: ΑΚ 1155.
Υποχρέωση παροχής ασφάλειας: ΑΚ 1159. Υποχρέωση απόδοσης του πράγματος:
ΑΚ 1161 & ΑΚ 1158: δεν ευθύνεται όμως για μεταβολές που προήλθαν χωρίς
υπαιτιότητα του ή εξαιτίας της τακτικής διαχείρισης.
Το πλάσμα της ΑΚ 1161
Είναι δυνατόν εκείνος που σύστησε επικαρπία να μην είναι κατά την διάρκεια ή
κατά τη λήξη της κύριος του πράγματος επειδή π. χ το έχει μεταβιβάσει σε
κάποιον άλλον. Είναι ακόμη δυνατόν εάν πρόκειται για επικαρπία κινητού, αυτός
που την παραχώρησε να μην ήταν ούτε κατά τον χρόνο της σύστασης της κύριος.
Σε τέτοιες περιπτώσεις ο επικαρπωτής μπορεί να βρεθεί σε δύσκολη θέση εάν δεν
γνωρίζει τον πραγματικό κύριο ο οποίος είναι ο μόνος που νομιμοποιείται
ενεργητικά ή παθητικά για την εκπλήρωση των υποχρεώσεων που πηγάζουν από
την επικαρπία. Αυτό ακριβώς το πρόβλημα επιδιώκει να λύσει η ΑΚ 1161
εισάγοντας το νομικό πλάσμα ότι υπό ορισμένες προϋποθέσεις κύριος του
πράγματος θεωρείται αυτός που παραχώρησε την επικαρπία.
Επικαρπία πράγματος
Μεταβίβαση της επικαρπίας
Κατά την ΑΚ 1166 η επικαρπία, εάν δεν ορίστηκε διαφορετικά είναι αμεταβίβαστη.
Δικαιολογητική βάση της ρύθμισης αυτής είναι ότι η παραχώρηση της επικαρπίας
έχει τον χαρακτήρα προσωπικής εύνοιας και εμπιστοσύνης προς τον επικαρπωτή.
Επομένως το να είναι η επικαρπία αντικείμενο ελεύθερης συναλλαγής δεν
συμβιβάζεται με τον προσωπικό χαρακτήρα της. Η απαγόρευση ισχύει βέβαια
μόνο για τον επικαρπωτή, ο κύριος αντίθετα μπορεί να μεταβιβάσει τη
μελλοντική επικαρπία, η οποία θα επιστρέψει σε αυτόν μετά τη λήξη του

93


δικαιώματος του τωρινού επικαρπωτή. Η μεταβίβαση της επικαρπίας παρά την
απαγόρευση της ΑΚ 1166 είναι άκυρη. Αυτό ισχύει με την επιφύλαξη ότι είναι
δυνατόν η άκυρη μεταβίβαση της επικαρπίας να ερμηνευθεί κατά μετατροπή ως
έγκυρη παραχώρηση της άσκησης της επικαρπίας. Η ρύθμιση της της ΑΚ 1166
αποτελεί πάντως ενδοτικό δίκαιο και επομένως είναι δυνατή μεταγενέστερη
συμφωνία των μερών. Στην τελευταία περίπτωση, η σχετική συμφωνία πρέπει να
καταρτιστεί με συμβολαιογραφικό έγγραφο και να μεταγραφεί ή να καταχωρηθεί
στα κτηματολογικά φύλλα του ακινήτου, για τις περιοχές όπου λειτουργεί
κτηματολογικό γραφείο. Αλλιώς έχει μόνο ενοχική και όχι εμπράγματη ενέργεια.
Εφόσον δεν είναι κατ’ αρχήν δυνατή η μεταβίβαση της επικαρπίας δεν είναι
επίσης δυνατή και η σύσταση εμπράγματου δικαιώματος πάνω σε αυτή. εξαίρεση
από τον κανόνα καθιερώνει η ΑΚ 1259, κατά την οποία είναι δυνατή η σύσταση
υποθήκης πάνω σε επικαρπία, ακόμη και εάν αυτή είναι αμεταβίβαστη. Κατά την
ΑΚ 1166 ο επικαρπωτής μπορεί να μεταβιβάσει την άσκηση της επικαρπίας όχι
όμως για χρονικό διάστημα μεγαλύτερο από όσο διαρκεί το δικαίωμα της
επικαρπίας. Η παραχώρηση της άσκησης έχει μόνον ενοχική ενέργεια. Η σχετική
σύμβαση είναι άτυπη και μπορεί να αποτελεί π. χ πώληση, μίσθωση εντολή κλπ.
Αυτός που αναλαμβάνει την άσκηση της επικαρπίας έχει την κατοχή του
βεβαρημένου πράγματος και μπορεί να προστατευθεί με τις αγωγές της νομής
κατά προσβολών τρίτων (ΑΚ 997). Έχει επίσης κατά του επικαρπωτή τις αξιώσεις
που πηγάζουν από τη μη τήρηση των υποχρεώσεων του (π. χ ως εκμισθωτή). Εάν
αυτός ασκεί την επικαρπία κάνει κακή χρήση του πράγματος, ο ψιλός κύριος
μπορεί να στραφεί εναντίον του με την αρνητική αγωγή (ΑΚ 1108). Οι καρποί του
πράγματος περιέρχονται στην κυριότητα του ασκούντος την επικαρπία μόλις
αποκτήσει τη νομή τους μετά τον αποχωρισμό (ΑΚ 1067).
Προστασία της επικαρπίας
Η επικαρπία είναι το σπουδαιότερο εμπράγματο δικαίωμα ουσίας μετά την
κυριότητα. Ο νόμος όμως κάνει και για άλλα περιορισμένα εμπράγματα
δικαιώματα, επιφυλάσσει στον επικαρπωτή προστασία όμοια με αυτή του κυρίου.
Κατά την ΑΚ 1137 σε περίπτωση προσβολής του δικαιώματος της επικαρπίας
εφαρμόζονται αναλόγως οι διατάξεις για την προστασία της κυριότητας.
Επομένως ο επικαρπωτής προστατεύεται τόσο με την διεκδικητική αγωγή (ΑΚ
1094) όσο και με την αρνητική αγωγή (ΑΚ 1108). Με τις εν λόγω αγωγές ο
επικαρπωτής ζητεί από τον εναγόμενο την αναγνώριση του δικαιώματος της
επικαρπίας και την απόδοση του πράγματος ή την άρση και την παράλειψη της
προσβολής. Επίσης ο επικαρπωτής έχει και την πουβλικιανή αγωγή (ΑΚ 1112)
εφόσον συντρέχουν οι όροι της.
Απόσβεση της επικαρπίας
(α) θάνατος του επικαρπωτή
Όπως συνάγεται από τη διατύπωση της ΑΚ 1167, ο θάνατος του επικαρπωτή
αποτελεί λόγο απόσβεσης της επικαρπίας – πρόκειται για διάταξη ενδοτικού
δικαίου, μπορεί να ισχύσει και αντίθετη συμφωνία. Με τον θάνατο εξομοιώνεται
και η αφάνεια του επικαρπωτή. Εάν η επικαρπία έχει συσταθεί υπέρ
περισσοτέρων, με τον θάνατο ενός από τους συνεπικαρπωτές αποσβήνεται
ιδανικό μερίδιο της επικαρπίας.

94


(β) σύγχυση
Όπως όλα τα περιορισμένα εμπράγματα δικαιώματα, έτσι και η επικαρπία
αποσβήνεται με σύγχυση αν συμπέσουν στο ίδιο πρόσωπο οι ιδιότητες του ψιλού
κυρίου και του επικαρπωτή. Αυτό ορίζεται ρητά στην ΑΚ 1168. Η αναβίωση της
επικαρπίας που αποσβήστηκε με σύγχυση αποκλείεται, εάν π. χ το πράγμα για
οποιονδήποτε λόγο εξελιχθεί από την κυριότητα του τέως επικαρπωτή ο οποίος
σε κάποιο χρονικό σημείο είχε αποκτήσει την κυριότητα με τους όρους της ΑΚ
1168. Κατ’ εξαίρεση πρέπει να γίνει δεκτό ότι η σύγχυση δεν συνεπάγεται
απόσβεση της επικαρπίας όταν αυτή βαρύνεται με υποθήκη.
(γ) παραίτηση του επικαρπωτή
Κατά την ΑΚ 1169 αποσβεστικό λόγο αποτελεί και η παραίτηση του επικαρπωτή
από την επικαρπία. Η παραίτηση γίνεται με μονομερή αναιτιώδη απευθυντέα
προς τον ψιλό κύριο δικαιοπραξία, η οποία μάλιστα είναι και τυπική εάν η
επικαρπία βαρύνει ακίνητο. Στην τελευταία αυτή περίπτωση, η παραίτηση πρέπει
να γίνει με συμβολαιογραφικό έγγραφο το οποίο θα κοινοποιηθεί στον ψιλό κύριο
και θα υποβληθεί σε μεταγραφή (ΑΚ 1169) ή καταχώριση στα κτηματολογικά
φύλλα του ακινήτου για τις περιοχές όπου λειτουργούν κτηματολογικά γραφεία.
Άλλοι λόγοι απόσβεσης
Η ΑΚ 1170 προβλέπει ως λόγους απόσβεσης της επικαρπίας την καταστροφή του
βεβαρημένου πράγματος την αδυναμία άσκησης και την αχρησία επιτάσσοντας
την ανάλογη εφαρμογή των αντίστοιχων διατάξεων για τις πραγματικές
δουλείες.
Μετατροπή της επικαρπίας πράγματος σε επικαρπία απαιτήσεως
Με την ΑΚ 1171 εισάγεται εξαίρεση από την αρχή ότι η επικαρπία αποσβήνεται
εάν το βεβαρημένο πράγμα καταστραφεί (ΑΚ 1170). Εάν μετά την καταστροφή
του πράγματος τη θέση του πάρει ποσό αποζημίωσης ή αξίωση αποζημίωσης, η
επικαρπία πράγματος εκτείνεται στη σχετική αξίωση ή στο ποσό αποζημίωσης
που καταβλήθηκε λόγω καταστροφής του πράγματος ή λόγω σύμβασης
ασφάλισης ή αναγκαστικής απαλλοτρίωσης του. Επέρχεται δηλαδή στην
περίπτωση αυτή ex lege μετατροπή της επικαρπίας πράγματος σε επικαρπία
απαίτησης ή σε επικαρπία αναλωτών (χρημάτων) με την έννοια της ΑΚ 1174. Η
επικαρπία απαίτησης γεννιέται όταν γεννηθεί η αξίωση για αποζημίωση. Κατά
την ΑΚ 1172 σε περίπτωση που στη θέση βεβαρημένου με την επικαρπία
πράγματος υπεισέλθει τυχόν αποζημίωση, ο κύριος ή ο επικαρπωτής δικαιούται
να απαιτήσει να δαπανηθεί το ποσό της αποζημίωσης για να αποκατασταθεί ή
αντικατασταθεί το πράγμα. Μόνη προϋπόθεση για να γεννηθεί αυτή η αξίωση
του ψιλού κυρίου ή του επικαρπωτή είναι να ανταποκρίνεται η αποκατάσταση ή
αντικατάσταση του πράγματος στους κανόνες της τακτικής εκμετάλλευσης. Η
ΑΚ 1172 εφαρμόζεται κυρίως σε περίπτωση καταστροφής του πράγματος π.χ
ανοικοδόμηση οικοδομής που έπεσε από σεισμό.
Τύχη της επικαρπίας επί κοινού πράγματος σε περίπτωση λύση της κοινωνίας
Όταν η κυριότητα πράγματος ανήκει σε περισσότερους κατ’ ιδανικά μερίδια
(συγκυριότητα) δεν αποκλείεται η ύπαρξη επ’ αυτού και επικαρπίας η οποία
μπορεί να ανήκει είτε σε έναν από τους συγκύριους είτε σε τρίτον. Στις
περιπτώσεις αυτές γεννιέται το ζήτημα ποια η τύχη της επικαρπίας όταν λυθεί η
κοινωνία μεταξύ των συγκυρίων με διανομή, εκούσια η δικαστική.

95


Στην εξώδικη διανομή
Η εκούσια ή εξώδικη διανομή επέρχεται με σύμβαση μεταξύ όλων των κοινωνών
με την οποία αυτοί αποφασίζουν την άρση της κοινότητας συμφερόντων επί του
κοινού αντικειμένου και τη δημιουργία εξατομικευμένων για καθέναν από
αυτούς έννομων συμφερόντων. Ειδικότερα, με τη σύμβαση διανομής ο κάθε
κοινωνός αναλαμβάνει την υποχρέωση να διαθέσει ποσοστό από τη μερίδα του
σε ένα ή περισσότερα από τα μέλη της κοινωνίας έναντι ανταλλάγματος, το οποίο
συνίσταται σε αντίστοιχη διάθεση προς αυτόν ποσοστού της μερίδας των άλλων
κοινωνών. Με τον τρόπο αυτόν επιτυγχάνεται η κτήση πλήρους δικαιώματος σε
συγκεκριμένο τμήμα του κοινού αντικειμένου (π. χ πράγματος) και αίρεται το
καθεστώς της εξ αδιαιρέτου συγκυριότητας. Ο επικαρπωτής εφόσον δεν κλήθηκε
να μετάσχει στη συμφωνία περί νομής, διατηρεί το δικαίωμα του σύμφωνα με την
ΑΚ 803. Δηλαδή η επικαρπία εξακολουθεί να βαρύνει και μετά την αυτούσια
διανομή, κατά το ποσοστό που βάρυνε το κοινό πράγμα, όλα τα τμήματα στα
οποία αυτό διαιρέθηκε.
Στην δικαστική διανομή
Δικαστική διανομή του κοινού πράγματος είναι αυτή που επέρχεται με απόφαση
του αρμόδιου δικαστηρίου, κατόπιν ασκήσεως αγωγής από έναν ή περισσότερους
συγκύριους. Οι βασικοί τρόποι δικαστικής διανομής του κοινού πράγματος είναι η
αυτούσια διανομή και η πώληση με πλειστηριασμό.
Επικαρπία αναλωτών: π. χ εμπορεύματα καταστήματος, δεν είναι νοητή γιατί η
χρήση και κάρπωση των πραγμάτων αυτών με παράλληλη διατήρηση της ουσίας
τους είναι ασυμβίβαστη προς τη φύση τους. (ΑΚ 1174-1175-καταχρηστική
επικαρπία).
Επικαρπία δικαιώματος
Η επικαρπία δικαιώματος είναι εμπράγματο δικαίωμα (ΑΚ 1178) πάνω σε ξένο
δικαίωμα, ενοχικό ή εμπράγματο. Στην κυριολεξία δεν πρόκειται για εμπράγματο
δικαίωμα αλλά για δικαίωμα που έχει τα χαρακτηριστικά εμπραγμάτου
δικαιώματος επειδή παρέχει στον δικαιούχο άμεση και απόλυτη εξουσία πάνω
στο βεβαρημένο δικαίωμα.
Προϋποθέσεις
Αντικείμενο της κατά την ΑΚ 1178 επικαρπίας μπορεί να αποτελέσει οποιοδήποτε
δικαίωμα ενοχικό ή εμπράγματο σχετικό ή απόλυτο εφόσον συντρέχουν δύο
βασικές προϋποθέσεις: (α) το βαρυνόμενο δικαίωμα να αποδίδει άμεσα ή έμμεσα
κάποια ωφέλεια, η προϋπόθεση αυτή δεν αναγράφεται μεν στον νόμο ειδικά για
την επικαρπία δικαιώματος, προκύπτει όμως τόσο από τη γενική αρχή ότι η
δουλεία πρέπει να παρέχει κάποια ωφέλεια στον δικαιούχο, όσο και από την
έννοια της επικαρπίας ως δικαιώματος χρήσης και κάρπωσης ξένου αντικειμένου
(πράγματος ή δικαιώματος). (β) το βαρυνόμενο δικαίωμα να είναι μεταβιβαστό
(ΑΚ 1178). Επίσης δεν είναι δυνατό να επιβαρυνθεί με επικαρπία αυτοτελώς η
πραγματική δουλεία αφού αυτή συνδέεται άρρηκτα με την κυριότητα του
δεσπόζοντος ακινήτου.
Σύσταση
Κατά την ΑΚ 1178, η σύσταση της επικαρπίας δικαιώματος γίνεται με τον ίδιο
τρόπο όπως και η μεταβίβαση του. Έτσι π. χ η σύσταση επικαρπίας πάνω σε
απαίτηση γίνεται σύμφωνα με την ΑΚ 455, κλπ.

96


Νομική θέση του επικαρπωτή
Η επικαρπία δικαιώματος παρέχει στον επικαρπωτή άμεση και απόλυτη εξουσία
στο βαρυνόμενο δικαίωμα, έστω και εάν το τελευταίο έχει ενοχικό και κατά
συνέπεια σχετικό χαρακτήρα. Ο επικαρπωτής απαίτησης έχει βέβαια όπως και ο
ίδιος ο δανειστής, μόνο ενοχικό δικαίωμα κατά του οφειλέτη, σε σχέση όμως με
την ίδια την απαίτηση το δικαίωμα του δεν είναι απόλυτο. Η απολυτότητα αυτή
εκδηλώνεται κυρίως στην περίπτωση που ο δανειστής μετά τη σύσταση της
επικαρπίας εκχωρεί την απαίτηση του σε κάποιον τρίτο. Στην περίπτωση αυτήν η
επικαρπία δεν αποσβήνεται αλλά εξακολουθεί να βαρύνει την απαίτηση και στα
χέρια του τρίτου. Εντούτοις, ο απόλυτος χαρακτήρας της επικαρπίας δεν
αλλοιώνει την φύση του βεβαρημένου δικαιώματος, το οποίο εξακολουθεί να
διατηρεί στη σχέση μεταξύ δανειστή και οφειλέτη, τον σχετικό του χαρακτήρα.
Εφαρμοστέες διατάξεις
Κατά την ΑΚ 1182, στην επικαρπία δικαιώματος εφαρμόζονται κατά τα λοιπά
αναλόγως οι διατάξεις για την επικαρπία πράγματος, εφόσον δεν προκύπτει κάτι
διαφορετικό από το νόμο ή από τη φύση της επικαρπίας δικαιώματος. Στην
επικαρπία δικαιώματος δεν έχουν επομένως εφαρμογή εκείνες οι διατάξεις της
επικαρπίας οι οποίες προϋποθέτουν ενσώματο αντικείμενο (π. χ ΑΚ 1170).
Αντίθετα, εφαρμόζονται αναλόγως στην επικαρπία δικαιώματος οι διατάξεις για
το αμεταβίβαστο της επικαρπίας (ΑΚ 1166), για την απόσβεση της επικαρπίας (ΑΚ
1167).
Επικαρπία απαίτησης
Η επικαρπία απαίτησης αποτελεί περίπτωση επικαρπίας δικαιώματος. Επομένως,
ισχύουν και σε αυτή κατ’ αρχήν όσα εκτέθηκαν παραπάνω για την επικαρπία
δικαιώματος. Ο επικαρπωτής απαίτησης έχει όπως ο δανειστής ενοχικό δικαίωμα
κατά του οφειλέτη. Σε σχέση όμως με την ίδια την απαίτηση, το δικαίωμα του είναι
άμεσο και απόλυτο. Δικαιούται δηλαδή να απαιτήσει από τον οφειλέτη, χωρίς την
παρέμβαση του δανειστή, την καταβολή των τόκων. Επίσης, εάν δανειστής
εκχωρήσει τη βεβαρημένη απαίτηση σε τρίτον, η επικαρπία δεν αποσβήνεται
αλλά εξακολουθεί να επιβαρύνει την απαίτηση και στα χέρια του εκδοχέα.
Μη χρηματική απαίτηση
Απαίτηση μη χρηματική με την έννοια της ΑΚ 1179§2 είναι το ενοχικό δικαίωμα
που κατευθύνεται στην παροχή όχι ορισμένου χρηματικού ποσού αλλά άλλου
περιουσιακού αντικειμένου. Επειδή η κάρπωση μιας τέτοιας απαίτησης δεν έχει
νόημα αφού δεν είναι καρποφόρα ο νόμος παραχωρεί το αποκλειστικό δικαίωμα
είσπραξης της στον επικαρπωτή. Ο τρόπος με τον οποίο γίνεται η είσπραξη
διαφέρει ανάλογα με το περιεχόμενο της βαρυνόμενης απαίτησης (μεταβίβαση
της κυριότητας κινητού, ακινήτου κλπ). Με την εκπλήρωση παροχής εκ μέρους
του οφειλέτη ο δανειστής γίνεται κύριος ενώ ο επικαρπωτής της απαίτησης
μεταβάλλεται από τον νόμο (ΑΚ 1179§2) σε επικαρπωτή πράγματος.
Οίκηση
Οίκηση είναι η προσωπική δουλεία η οποία παρέχει στον δουλειούχο το
αποκλειστικό δικαίωμα να χρησιμοποιεί ως κατοικία ξένη οικοδομή ή διαμέρισμα
της (ΑΚ 1183). Πρόκειται για περιορισμένο εμπράγματο δικαίωμα, αδιαίρετο και
αμεταβίβαστο.

97


Περιεχόμενο
Περιεχόμενο του δικαιώματος της οίκησης είναι η εξουσία του δικαιούχου να
κατοικεί στην ξένη οικοδομή ή σε διαμέρισμα της κατ’ αποκλεισμό του κυρίου.
Σημειώθηκε παραπάνω ότι εάν στη συστατική πράξη ορίστηκε συνοίκηση δεν
πρόκειται για δουλεία οίκησης αλλά για περιορισμένη προσωπική δουλεία. Ο
δικαιούχος της οίκησης έχει δικαίωμα τη ξένη οικοδομή ή διαμέρισμα μόνο για
κατοικία, όχι και για επαγγελματική στέγη. Εάν ορίστηκε το αντίθετο, δηλαδή ότι
η οικοδομή θα χρησιμοποιείται ως επαγγελματική στέγη πρόκειται και πάλι για
περιορισμένη προσωπική δουλεία. Ο δικαιούχος δικαιούται να κατοικεί στην
οικοδομή με την οικογένεια του και το ανάλογο με την κοινωνική του θέση
υπηρετικό προσωπικό (ΑΚ 1184). Ποια είναι τα μέλη της οικογένειας κρίνεται
αντικειμενικά με βάση τις εκάστοτε περιστάσεις. Ως μέλη πάντως πρέπει να
θεωρηθούν αυτοί που έχουν δικαίωμα διατροφής έναντι του δικαιούχου και όσοι
άλλοι τυχόν κατοικούν μαζί του κατά τη σύσταση της οίκησης.
Εφαρμοστέες διατάξεις
Κατά την ΑΚ 1187, στην οίκηση εφαρμόζονται αναλόγως οι διατάξεις για την
επικαρπία ακινήτων, εφόσον συμβιβάζονται με τη φύση της οίκησης.
Περιορισμένες προσωπικές δουλείες
Οι περιορισμένες προσωπικές δουλείες είναι περιορισμένα εμπράγματα
δικαιώματα πάνω σε ξένο ακίνητο που παρέχουν κάποια εξουσία ή χρησιμότητα
υπέρ ορισμένου προσώπου και μπορούν να συνίστανται και σε οτιδήποτε
αποτελεί περιεχόμενο πραγματικής δουλείας (ΑΚ 1188§2). Πρόκειται για δουλείες
που συνιστώνται υπέρ ορισμένου προσώπου, άρα προσωπικές αλλά
περιορισμένες σε σχέση με τις 2 πλήρεις και επώνυμες, την επικαρπία και την
οίκηση απέναντι στις οποίες βρίσκονται σε σχέση ‘’ελάσσονος’’ προς ‘’μείζον’’.
Παρουσιάζουν πολλές ομοιότητες με τις πραγματικές, διαφέρουν όμως από αυτές
κυρίως διότι συνιστώνται όχι για την εξυπηρέτηση ενός άλλου ακινήτου (του
δεσπόζοντος) και υπέρ του εκάστοτε κυρίου του, αλλά υπέρ ενός ατομικά
ορισμένου προσώπου, το οποίο δεν χρειάζεται να είναι αναγκαία ιδιοκτήτης
κάποιου γειτονικού ακινήτου. Οι περιορισμένες προσωπικές δουλείες διαφέρουν
επίσης από την επικαρπία και την οίκηση γιατί το περιεχόμενο τους υπολείπεται
απέναντι στο περιεχόμενο εκείνων οι οποίες αποτελούν πλήρεις προσωπικές
δουλείες.
Περιεχόμενο
Περιεχόμενο των π.π.δ μπορεί να αποτελέσει οποιαδήποτε εξουσία ή
χρησιμότητα είναι δυνατό να αντλήσει ο δικαιούχος από το ξένο ακίνητο (ΑΚ
1188§1), καθώς επίσης και οτιδήποτε αποτελεί περιεχόμενο πραγματικής
δουλείας (ΑΚ 1188§2). Από τη φύση των δουλειών αυτών ως περιορισμένων σε
σχέση με την επικαρπία και την οίκηση, οι οποίες αποτελούν πλήρεις προσωπικές
δουλείες συνάγεται ότι μπορεί να συνίσταται σε απλή (μη πλήρη) χρήση ή σε
απλή (μη πλήρη) κάρπωση ακινήτου, μπορεί όμως να συνίστανται και σε
οτιδήποτε αποτελεί περιεχόμενο πραγματικής δουλείας αλλά με τον περιορισμό
ότι θα υπάρχουν υπέρ ορισμένου προσώπου. Επομένως, οποιοδήποτε
περιορισμένο εμπράγματο δικαίωμα ουσίας πάνω σε ακίνητο μπορεί να λάβει τη
μορφή είτε της πραγματικής είτε της π.π.δ ανάλογα με τον τρόπο προσδιορισμού
του δικαιούχου. Επιπλέον, όμως, η π.π.δ μπορεί να έχει ως περιεχόμενο μορφές
χρήσης ή κάρπωσης του ακινήτου που είναι περιορισμένες σε σχέση με το

98


περιεχόμενο των 2 επώνυμων προσωπικών δουλειών, της επικαρπίας και της
οίκησης, όπως π. χ η χρήση ενός ακινήτου μόνο για ορισμένον σκοπό, η
χρησιμοποίηση οικοδομής ή διαμερίσματος της για συγκατοίκηση με τον
ιδιοκτήτη κλπ.
Εφαρμοστέες διατάξεις
(Α) εισαγωγικά: το δίκαιο των π.π.δ διέπεται από τις διατάξεις που ισχύουν για την
πραγματική δουλεία, εφόσον αυτές δεν αντίκεινται στον προσωπικό χαρακτήρα
των κατά την ΑΚ 1188 δουλειών (ΑΚ 1191). (Β) δικαιούχος: η π.π.δ συνίσταται υπέρ
ορισμένου προσώπου (ΑΚ 1188§1) ανεξάρτητα από το εάν αυτός είναι κύριος
ακινήτου (γειτονικού ή όχι) και μάλιστα είτε υπέρ φυσικού είτε υπέρ νομικού
προσώπου (ΑΚ 1190), όπως σωματείου, ιδρύματος, ΑΕ, ΕΠΕ, ΟΕ-ΕΕ,
συναιτερισμού. Επίσης, υπέρ του Κράτους, δήμου ή κοινότητας και γενικά υπέρ
οποιουδήποτε προσώπου δημοσίου δικαίου. (Γ) σύσταση: ως προς τους τρόπους
κτήσης των π.π.δ, ισχύουν όσες από τις διατάξεις για τις πραγματικές δουλείες
δεν έχουν ως αναγκαία προϋπόθεση την ύπαρξη δεσπόζοντος ακινήτου (ΑΚ
1191,1121-1123). (Δ) μεταβίβαση: η π.π.δ δεν μπορεί να μεταβιβασθεί εκτός εάν
κατά την σύσταση της ή αργότερα συμφωνήθηκε ως μεταβιβαστή (ΑΚ 1190). Εάν
η δουλεία έχει ορισθεί ως μεταβιβαστή, ο δικαιούχος μπορεί να παραχωρήσει
απλώς την άσκηση της. Αντίθετα, εάν δεν υπάρχει συμφωνία περί μεταβιβαστού,
δεν είναι δυνατή ούτε η παραχώρηση της, γιατί ο νόμος δεν περιλαμβάνει διάταξη
αντίστοιχη με εκείνη που ισχύει για την επικαρπία (ΑΚ 1166).
Η εμπράγματη ασφάλεια
Μορφές εμπράγματης ασφάλειας κατά τον ΑΚ
Ο ΑΚ αναγνωρίζει και ρυθμίζει 2 δικαιώματα εμπράγματης ασφάλειας: το
ενέχυρο (ΑΚ 1209) και την υποθήκη (ΑΚ 1257). Ενέχυρο είναι το περιορισμένο
εμπράγματο δικαίωμα που συνίσταται πάνω σε ξένο κινητό πράγμα ή σε
δικαίωμα με σκοπό την εξασφάλιση μιας χρηματικής ( ή αποτιμητής σε χρήμα)
απαίτησης με την προνομιακή ικανοποίηση του ενεχυρούχου δανειστή από την
αξία του πράγματος ή του δικαιώματος. Υποθήκη είναι το περιορισμένο
εμπράγματο δικαίωμα που συνίσταται πάνω σε ξένο ακίνητο ή στην επικαρπία
ακινήτου με σκοπό την εξασφάλιση μιας χρηματικής απαίτησης ή αποτιμητής σε
χρήμα απαίτησης με την προνομιακή ικανοποίηση του δανειστή από την αξία του
ακινήτου ή της επικαρπίας. Μεγάλη πρακτική σπουδαιότητα εμφανίζει η
προσημείωση υποθήκης (ΑΚ 1274) η οποία διατάσσεται ως ασφαλιστικό μέτρο και
αποτελεί υποθήκη η οποία τελεί υπό διπλή αναβλητική αίρεση: (α) την αίρεση της
τελεσιδικίας της απόφασης που επιδικάζει την ασφαλιζόμενη απαίτηση, (β) την
αίρεση της τροπής της προσημείωσης σε υποθήκη μέσα σε αποκλειστική
προθεσμία 90 ημερών από την τελεσιδικία της παραπάνω απόφασης (ΑΚ 1277 &
1323. Στην πράξη συνηθέστερη μορφή εμπράγματης ασφάλειας είναι η υποθήκη
καθώς σε αυτήν ο κύριος του βεβαρημένου ακινήτου διατηρεί τη φυσική εξουσία
πάνω στο πράγμα και εξακολουθεί να το εκμεταλλεύεται. Αντίθετα, στο ενέχυρο,
το βεβαρημένο κινητό περιέρχεται στην κατοχή του δανειστή (ΑΚ 1211) ή ενός
τρίτου ενεχυροφύλακα (ΑΚ 1212) με αποτέλεσμα να μην μπορεί να το
χρησιμοποιήσει και εκμεταλλευτεί ο ιδιοκτήτης του.

99


Χαρακτηριστικά
(α) η δύναμη της δίωξης: την δύναμη αυτή την αναπτύσσει μόνο το ενέχυρο, όχι η
υποθήκη. Τα δικαιώματα εμπράγματης ασφάλειας κατ’ ακρίβειαν είναι
δικαιώματα όχι πάνω σε πράγμα αλλά σε δικαίωμα, δηλαδή στην κυριότητα
εκείνου που τα παραχώρησε ή σε βάρος του οποίου συστάθηκαν κατά τις
διατάξεις του νόμου. Έτσι εξηγείται γιατί ο εμπραγμάτως ασφαλισμένος
δανειστής δεν έχει την εξουσία να αντλήσει ωφέλεια από την ουσία του ξένου
πράγματος αλλά μόνο να διαθέσει το βεβαρημένο δικαίωμα δηλαδή να εκποιήσει
την ξένη κυριότητα για να ικανοποιηθεί προνομιακά από το προϊόν της εκποίησης
(ΑΚ 1237, 1292). Εντούτοις, επειδή ο νόμος συνδέει τη σύσταση του ενεχύρου για
λόγους δημοσιότητας με την παράδοση της φυσικής εξουσίας του κινητού,
κατατάσσεται συνήθως το ενέχυρο στα εμπράγματα δικαιώματα πάνω σε
πράγμα. Συνέπεια αυτού είναι ότι το ενέχυρο καίτοι δικαίωμα αξίας, αναπτύσσει
τη δύναμη της δίωξης. Κατά τις ΑΚ 1236, 1094, ο ενεχυρούχος δανειστής μπορεί να
επιδιώξει την απόδοση του πράγματος ή τη διατήρηση της φυσικής εξουσίας
αδιατάρακτης από κάθε τρίτον που προσβάλλει το δικαίωμα του ενεχύρου. (β) η
δύναμη της παρακολούθησης: χαρακτηριστικό των δικαιωμάτων της εμπράγματης
ασφάλειας είναι ότι αυτά παρακολουθούν το βεβαρημένο δικαίωμα (κυριότητα,
επικαρπία), σε οποιονδήποτε και εάν περιέλθει αυτό μεταγενέστερα με καθολική
ή ειδική διαδοχή. Εάν μετά τη σύσταση του ενεχύρου ή της υποθήκης
μεταβιβασθεί τυχόν η κυριότητα του βεβαρημένου πράγματος, ο νέος κύριος
αποκτά το πράγμα βεβαρημένο με το ενέχυρο ή την υποθήκη. Εξαίρεση από τον
κανόνα αυτόν ισχύει μόνο στην περίπτωση που ο νέος κύριος αποκτά την
κυριότητα με πρωτότυπο τρόπο (π. χ χρησικτησία με τους όρους της ΑΚ 1053), ή
προκειμένου για παράγωγη κτήση κυριότητας κινητού, όταν συντρέχουν οι όροι
της ΑΚ 1040. (Γ) ο κανόνας της προτίμησης: ο κανόνας αυτός σημαίνει στα
δικαιώματα εμπράγματης ασφάλειας, ότι ο εμπραγμάτως ασφαλισμένος
δανειστής, όταν συντρέχει με ενοχικούς δανειστές, θα ικανοποιηθεί προνομιακά
από το προϊόν της ρευστοποίησης του βεβαρημένου αντικειμένου ακόμη και εάν
οι απαιτήσεις των δανειστών αυτών προηγούνται χρονικά. Βέβαια το δικαίωμα να
κινήσει την διαδικασία της αναγκαστικής εκτέλεσης, που οδηγεί στον
πλειστηριασμό του βεβαρημένου αντικειμένου έχει κάθε δανειστής με τίτλο
εκτελεστό και όχι μόνο ο εμπραγμάτως ασφαλισμένος. Ανεξάρτητα όμως από το
ποιος επισπεύδει τον αναγκαστικό πλειστηριασμό ο εμπραγμάτως ασφαλισμένος
δανειστής θα ικανοποιηθεί από τον πλειστηρίασμα πριν από τους
εγχειρόγραφους δανειστές. (Δ) ο κανόνας της χρονικής προτεραιότητας: ο κανόνας
αυτός έχει ιδιαίτερη σπουδαιότητα για τα δικαιώματα εμπράγματης ασφάλειας.
Κατά τον κανόνα αυτόν, σε περίπτωση συρροής πάνω στο ίδιο αντικείμενο
περισσότερων δικαιωμάτων εμπράγματης ασφάλειας, ικανοποιείται πρώτο
εκείνο του οποίου η σύσταση προηγείται χρονικά. Για παράδειγμα, εάν έχουν
συσταθεί πάνω στο ίδιο ακίνητο περισσότερες υποθήκες, στην περίπτωση
πλειστηριασμού του ακινήτου οι ενυπόθηκοι δανειστές θα ικανοποιηθούν
σύμφωνα με χρονική σειρά σύστασης του δικαιώματος τους. Ο κανόνας της
χρονικής προτεραιότητας ισχύει και όταν συγκρούονται δικαιώματα
εμπράγματης ασφάλειας με άλλα περιορισμένα εμπράγματα δικαιώματα δηλαδή
δουλείες. Έτσι εάν η δουλεία προηγείται χρονικά του δικαιώματος εμπράγματης
ασφάλειας, σε περίπτωση πλειστηριασμού του βεβαρημένου πράγματος, η

100


δουλεία δεν θίγεται και ο υπερθεματιστής αποκτά το πράγμα βεβαρημένο με τη
δουλεία. Αντίθετα, εάν το δικαίωμα εμπράγματης ασφάλειας προηγείται χρονικά
της δουλείας, ο υπερθεματιστής αποκτά το πράγμα ελεύθερο από αυτή.
Γενικές αρχές εμπράγματης ασφάλειας
(α) οι αρχές που διέπουν όλα τα εμπράγματα δικαιώματα:
Η αρχή του κλειστού αριθμού των εμπραγμάτων δικαιωμάτων: σημαίνει ότι, (α) η
ιδιωτική βούληση δεν μπορεί να δημιουργήσει άλλα δικαιώματα εμπράγματης
ασφάλειας πέραν από αυτά που προβλέπει ο νόμος (numerus clausus), (β) ότι το
περιεχόμενο των δικαιωμάτων αυτών δεν μπορεί – εκτός από ελάχιστες
εξαιρέσεις των ΑΚ 1118 επ., - να διαπλαστεί δικαιοπρακτικά κατ’ απόκλιση από
το περιεχόμενο που ορίζει επακριβώς ο νόμος. Η αρχή της δημοσιότητας: η αρχή
αυτή πραγματώνεται στα δικαιώματα ασφάλειας όπως και στα άλλα
εμπράγματα δικαιώματα με διαφορετικό τρόπο στα ακίνητα από ότι στα κινητά:
(α) η τυπική δημοσιότητα των δικαιωμάτων εμπράγματης ασφάλειας πάνω στα
ακίνητα (υποθήκη, προσημείωση υποθήκης) επιτυγχάνεται με σχετικές εγγραφές
στα βιβλία υποθηκών της περιφέρειας του ακινήτου. (β) στο ενέχυρο η τυπική
δημοσιότητα επιδιώκεται με την παράδοση του κινητού στον ενεχυρούχο δανειστή
(ΑΚ 1211) ή στον τρίτο ενεχυροφύλακα (ΑΚ 1212), παράδοση η οποία μάλιστα δεν
μπορεί να γίνει με αντιφώνηση της νομής (ΑΚ 1213). Κατ’ εξαίρεση, στις
περιπτώσεις πλασματικού ενεχύρου προβλέπεται καταχώρηση σε δημόσια
βιβλία. Η ουσιαστική δημοσιότητα επιτυγχάνεται κατ’ αποτέλεσμα με τις ΑΚ 1215
σε συνδυασμό με 1036 επ.: ο καλόπιστος τρίτος που δίνει πίστη στο εξωτερικό
στοιχείο του φυσικού εξουσιασμού ως φαινομένου κυριότητας αποκτά ενέχυρο
και εάν ακόμη αυτός που το παραχωρεί δεν είναι κύριος του κινητού. Η αρχή της
ειδικότητας: (α) υπό την πρώτη μορφή της η αρχή της ειδικότητας σημαίνει ότι
ενέχυρο, υποθήκη ή προσημείωση υποθήκης μπορούν να συσταθούν και να
υπάρξουν μόνο πάνω σε ατομικά ορισμένο πράγμα. (β) με την δεύτερη της μορφή,
η αρχή της ειδικότητας σημαίνει ότι η απαίτηση που ασφαλίζεται με το ενέχυρο ή
την υποθήκη πρέπει να προσδιορίζεται σαφώς.
Η αρχή ‘’ουδενί δουλεύει το ίδιον’’
Εφόσον περιεχόμενο της κυριότητας είναι η γενική και αφηρημένη εξουσία για
κάθε νοητή ενέργεια πάνω στο πράγμα, δεν είναι δυνατή η ύπαρξη περιορισμένου
εμπράγματου δικαιώματος του κυρίου πάνω στο δικό του πράγμα. Επομένως,
δικαιώματα εμπράγματης ασφάλειας μπορούν να συσταθούν μόνο πάνω σε ξένο
πράγμα και ποτέ σε πράγμα του ίδιου του δικαιούχου (δανειστή).
Η αρχή του παρεπόμενου
Η αρχή του παρεπόμενου χαρακτηρίζει αποκλειστικά τα δικαιώματα
εμπράγματης ασφάλειας (όχι τα λοιπά εμπράγματα δικαιώματα) και αποτελεί
συνάρτηση του περιεχομένου και της λειτουργίας τους. Η αρχή του παρεπόμενου
η οποία διατυπώνεται και ρητά στις ΑΚ 1210, 1258, σημαίνει ότι η ασφαλιζόμενη
απαίτηση αποτελεί το αναγκαίο προαπαιτούμενο χωρίς το οποίο δεν μπορεί να
υπάρξει ενέχυρο ή υποθήκη.
Η αρχή του αδιαιρέτου
Οι ΑΚ 1231 και 1281 καθιερώνουν το αδιαίρετο των δικαιωμάτων της εμπράγματης
ασφάλειας, που σημαίνει το αδιαίρετο της ενεχυρικής ή υποθηκικής ευθύνης και
υπεγγυότητας. Το νόημα της αρχής του αδιαιρέτου είναι ότι το ενέχυρο και η
υποθήκη επιβαρύνουν ολόκληρο το ενεχυρασμένο κινητό ή το υποθηκευμένο

101


ακίνητο, ασφαλίζουν κάθε υπόλοιπο του χρέους και παραμένουν αναλλοίωτα,
εφόσον απομένει ανεξόφλητο έστω και ελάχιστο τμήμα του ασφαλιζόμενου
χρέους. Η αρχή του αδιαιρέτου έχει τις εξής πρακτικές εκδηλώσεις: (α) μέχρι την
ολοσχερή εξόφληση της ασφαλιζόμενης απαίτησης εξακολουθεί να υπάρχει η
υπεγγυότητα ολόκληρου του βεβαρημένου πράγματος. Εάν δηλαδή η
ασφαλιζόμενη απαίτηση αποσβεσθεί μερικώς, το ενέχυρο ή η υποθήκη δεν
περιορίζεται σε μέρος του πράγματος ή σε μέρος της αξίας του, αλλά εξακολουθεί
να βαρύνει ολόκληρο το κινητό ή ακίνητο, ασφαλίζοντας το τμήμα της απαίτησης
που απομένει. (β) εάν το ενυπόθηκο ακίνητο διαιρεθεί σε περισσότερα αυτοτελή
μέρη καθένα από αυτά είναι υπέγγυο για ολόκληρη την ασφαλιζόμενη απαίτηση.
Δηλαδή κατ’ ουσίαν η αρχική υποθήκη μετατρέπεται σε τόσες υποθήκες όσα τα
ακίνητα που προήλθαν από τη διαίρεση του ενυποθήκου. Αλλά η υποθήκη σε
καθένα από αυτά ασφαλίζει την αρχική απαίτηση σε όλη της την έκταση. (γ) εάν
η ασφαλιζόμενη απαίτηση διαιρεθεί σε περισσότερες απαιτήσεις, το βεβαρημένο
πράγμα ευθύνεται για κάθε επιμέρους απαίτηση. (δ) εάν για την ίδια απαίτηση
συσταθεί ενέχυρο σε περισσότερα κινητά (ΑΚ 1231) ή υποθήκη σε περισσότερα
ακίνητα (1270), μέχρι την ολοσχερή εξόφληση της απαίτησης, καθένα από τα
βεβαρημένα κινητά ή ακίνητα εξακολουθεί να είναι υπέγγυο για την
ασφαλιζόμενη απαίτηση. Με τη μερική εξόφληση του ασφαλιζόμενου χρέους δεν
ελευθερώνεται κανένα από τα βεβαρημένα κινητά ή ακίνητα.
Εμπράγματη ασφάλεια σε ακίνητα
Η υποθήκη σε κυριότητα ακινήτου
Κατά τον ορισμό της ΑΚ 1257, η υποθήκη είναι δικαίωμα προνομιακής
ικανοποίησης του δανειστή μιας απαίτησης από την αξία ενός ακινήτου. Συνεπώς
τα εννοιολογικά στοιχεία της υποθήκης είναι: ακίνητο, ασφαλιζόμενη απαίτηση
και προνομιακή ικανοποίηση του δανειστή.
Ακίνητο
Η σύσταση υποθήκης είναι δυνατή μόνο σε ξένο ακίνητο, δηλαδή σε ακίνητο που
ανήκει είτε στον οφειλέτη της ασφαλιζόμενης απαίτησης είτε σε τρίτον.
Ακριβέστερα, αντικείμενο της υποθήκης είναι το δικαίωμα κυριότητας (ή το
δικαίωμα επικαρπίας) πάνω στο ακίνητο, αφού μόνο δικαιώματα εκποιούνται. Το
ενυπόθηκο ακίνητο πρέπει να είναι δεκτικό εκποίησης (ΑΚ 1259). Επομένως είναι
ανεπίδεκτα υποθήκης ακίνητα που αποτελούν πράγματα εκτός συναλλαγής
εφόσον δεν έχουν αποβάλει την ιδιότητα τους αυτή κατά την ΑΚ 971. Αντικείμενο
της υποθήκης μπορεί να είναι και ιδανικό μέρος κυριότητας ακινήτου με εξαίρεση
τις περιπτώσεις εκείνες στις οποίες ο νόμος απαγορεύει τη σύσταση υποθήκης σε
ιδανική μερίδα ακινήτου. Εάν η σύσταση της υποθήκης γίνεται με βάση τίτλο από
ιδιωτική βούληση, είναι αδιάφορο εάν αυτός που παραχωρεί την υποθήκη είναι
αποκλειστικός κύριος του όλου ακινήτου ή συγκύριος κατ’ ιδανική μερίδα του
ακινήτου. Όταν για την εξασφάλιση της ίδιας απαίτησης βαρύνονται
περισσότερα ακίνητα που ανήκουν στον ίδιο ή σε διαφορετικούς κυρίους, γίνεται
λόγος για πολλαπλή (ή ενιαία) υποθήκη.
Ασφαλιζόμενη απαίτηση
Η υποθήκη δεν είναι νοητή χωρίς την ύπαρξη απαίτησης την οποία ασφαλίζει (ΑΚ
1258). Υποθήκη μπορεί να συσταθεί υπέρ οποιασδήποτε χρηματικής ή
τουλάχιστον αποτιμητής σε χρήμα αξίωσης, αδιάφορο εάν συνίσταται σε πράξη
ή σε παράλειψη, εάν πηγάζει από δικαιοπραξία αδικοπραξία ή απευθείας από το

102


νόμο. Συνήθως, οφειλέτης της ασφαλιζόμενης απαίτησης είναι ο κύριος του
υποθηκευμένου ακινήτου. Όταν όμως η υποθήκη εγγράφεται δυνάμει τίτλου από
ιδιωτική βούληση, κατά την ΑΚ 1265 το δικαίωμα για εγγραφή υποθήκης μπορεί
να παραχωρηθεί και από τρίτον υπέρ του οφειλέτη. Η ασφαλιζόμενη απαίτηση
πρέπει να είναι έγκυρη (αρχή του ασφαλιζόμενου). Εάν η σύμβαση από την οποία
πηγάζει η απαίτηση είναι άκυρη ή ακυρώσιμη και ακυρώθηκε με τη συνέπεια της
ΑΚ 184, συμπαρασύρεται και η υποθήκη σε ακυρότητα. Σε περίπτωση άκυρης
σύμβασης η υποθήκη μπορεί ωστόσο να ασφαλίζει τις ενδεχόμενες απαιτήσεις
του δανειστή που πηγάζουν από την άκυρη σύμβαση. Προνομιακή ικανοποίηση του
δανειστή: σκοπός και περιεχόμενο του εμπράγματου δικαιώματος της υποθήκης
είναι η προνομιακή ικανοποίηση της ασφαλισμένης απαίτησης από την αξία της
βεβαρυμένης κυριότητας (ΑΚ 1257). Ο ενυπόθηκος δανειστής έχει δηλαδή τη
δυνατότητα να προβεί με την άσκηση της κατά την ΑΚ 1292 εμπράγματης
υποθηκικής αγωγής στην εκπλειστηρίαση του ενυπόθηκου ακινήτου, οπότε κατά
τη διανομή του πλειστηριάσματος προηγείται η ικανοποίηση της απαίτησης του
απέναντι στις απαιτήσεις των άλλων δανειστών.
Η σύσταση της υποθήκης: κατά την ΑΚ 1260 για την απόκτηση υποθήκης
απαιτείται τίτλος που χορηγεί δικαίωμα υποθήκης και εγγραφή στο βιβλίο
υποθηκών ή καταχώρηση στα κτηματολογικά φύλλα για τις περιοχές όπου
λειτουργούν κτηματολογικά γραφεία.
Τίτλος – έννοια: τίτλος είναι ο νομικός λόγος που χορηγεί στον δανειστή δικαίωμα
για την απόκτηση (εγγραφή) υποθήκης. Τη νομική αιτία απόκτησης υποθήκης δεν
αποτελεί ο τίτλος αλλά η ασφαλιζόμενη απαίτηση. Ο τίτλος παρέχει στον
δανειστή ενοχική αξίωση κατά του κυρίου του ακινήτου για την εγγραφή
υποθήκης. Ο κύριος του ακινήτου είναι υποχρεωμένος να συμπράξει για την
επίτευξη του σκοπού αυτού. Είδη: οι τίτλοι που χορηγούν δικαίωμα εγγραφής
υποθήκης απαριθμούνται περιοριστικά στην ΑΚ 1261 και είναι ο νόμος η
δικαστική απόφαση και ιδιωτική βούληση. Νόμιμος τίτλος: οι περιπτώσεις
νόμιμου τίτλου για την εγγραφή υποθήκης αναφέρονται περιοριστικά στην ΑΚ
1262 πράγμα που σημαίνει ότι αποκλείεται η ανάλογη εφαρμογή της διάταξης
αυτής και σε άλλες περιπτώσεις. Δικαστικός τίτλος: κατά την ΑΚ 1263 τίτλο για
την απόκτηση υποθήκης παρέχουν εφόσον επιδικάζουν χρηματική ή άλλη
αποτιμητή σε χρήμα παροχή, οι τελεσίδικες αποφάσεις των πολιτικών ποινικών
διοικητικών ή άλλων ειδικών δικαστηρίων καθώς και οι εκτελεστές αποφάσεις
διαιτητικών ή αλλοδαπών δικαστηρίων. Ιδιωτικός τίτλος: είναι ο τίτλος που
στηρίζεται στη θέληση του οφειλέτη ή τρίτου κυρίου του ακινήτου. Αποτελεί την
συνηθέστερη μορφή τίτλου εγγραφής υποθήκης αφού ο νόμιμος τίτλος υπάρχει
μόνο στις περιπτώσεις που ορίζονται περιστατικά στο νόμο και ο δικαστικός
τίτλος δεν είναι πολύ συνήθης για τους λόγους που σημειώθηκαν παραπάνω. Από
τις ΑΚ 1265-1266 προκύπτει ότι ο ιδιωτικός τίτλος που παρέχει στον δανειστή
δικαίωμα εγγραφής υποθήκης είναι δικαιοπραξία μονομερής εμπράγματη
αιτιώδης και τυπική.
Εγγραφή: εγγραφή είναι η καταχώρηση της υποθήκης σε ειδικό δημόσιο βιβλίο το
βιβλίο υποθηκών ή στο κτηματολογικό φύλλο που αντιστοιχεί στο ακίνητο για τις
περιοχές όπου λειτουργούν κτηματολογικά γραφεία. Η εγγραφή αυτή αποσκοπεί
στην πληροφόρηση των τρίτων για τη σύσταση του εμπράγματου βάρους πάνω
στην κυριότητα του ακινήτου. Η εγγραφή αποτελεί προϋπόθεση της σύστασης της

103


υποθήκης (ΑΚ 1260, 1268) όχι όμως και προϋπόθεση ή στοιχείο του πραγματικού
της εμπράγματης δικαιοπραξίας με την οποία γίνεται η παραχώρηση της
υποθήκης ως προς αυτήν, η εγγραφή είναι όρος του ενεργού ή αίρεση δικαίου.
Η υποθηκική σχέση: ως υποθηκική σχέση νοείται το πλέγμα των δικαιωμάτων,
υποχρεώσεων, βαρών και δεσμεύσεων που γεννιούνται απευθείας από το νόμο
και καθορίζουν τη σχέση μεταξύ ενυπόθηκου δανειστή και ενυπόθηκου οφειλέτη.
Ειδικότερα πρόκειται για τη σχέση μεταξύ του ενυπόθηκου δανειστή και του
κυρίου του βεβαρημένου ακινήτου, αδιάφορο εάν αυτός είναι ο προσωπικός
οφειλέτης, ο τρίτος κύριο που παραχώρησε την υποθήκη ή ο τρίτος που απέκτησε
την κυριότητα μετά τη σύσταση της υποθήκης. Δικαιώματα του υποθηκικού
οφειλέτη: τα δικαιώματα που παρέχει ο νόμος στον υποθηκικό οφειλέτη
αποβλέπουν κυρίως στην προστασία της κτηματικής του πίστης και
συγκεκριμένα στον κατά το δυνατόν περιορισμό της εμπράγματης επιβάρυνσης
της ακίνητης περιουσίας του. Τα δικαιώματα αυτά είναι: (α) το δικαίωμα του
υποθηκικού οφειλέτη να ζητήσει μείωση του ασφαλιζόμενου ποσού στο προσήκον
μέτρο (ΑΚ 1269) και (β) το δικαίωμα του να ζητήσει περιορισμό της εγγραφής
νόμιμης ή δικαστικής υποθήκης σε λιγότερα ακίνητα του από όσα δεσμεύτηκαν
αρχικά με την εγγραφή (ΑΚ 1270). (α) το δικαίωμα να ζητήσει μείωση του
ασφαλιζόμενου ποσού: εάν το ποσό που εγγράφηκε ως ασφαλιζόμενο είναι
υπερβολικό, ο υποθηκικός οφειλέτης δικαιούται να ζητήσει από τον δανειστή με
αγωγή τη μείωση του ποσού στο προσήκον μέτρο (ΑΚ 1269). (β) το δικαίωμα να
ζητήσει περιορισμό της εγγραφής: όταν η υποθήκη συνίσταται με βάση γενικό
τίτλο (νόμιμο ή δικαστικό) υπάρχει ο κίνδυνος να γίνουν από το δανειστή
περισσότερες από μια εγγραφές υποθήκης σε διάφορα ακίνητα του οφειλέτη
χωρίς οι εγγραφές αυτές να δικαιολογούν το ύψος της ασφαλιζόμενης απαίτησης.
Για αυτό ο νόμος (ΑΚ 1270) παρέχει στην περίπτωση αυτή στον οφειλέτη το
δικαίωμα να ζητήσει περιορισμό της υποθήκης σε τόσα μόνο ακίνητα όσων η αξία
είναι αρκετή για την ασφάλιση της απαίτησης. Ανάλογη εφαρμογή της ΑΚ 1270
στην περίπτωση υποθήκης βάσει ιδιωτικού τίτλου κατ’ αρχήν αποκλείεται.
Δικαιώματα του ενυπόθηκου δανειστή: τα δικαιώματα του ενυπόθηκου δανειστή
που καθιερώνεται από το νόμο για το χρονικό διάστημα μέχρις ότου η
ασφαλιζόμενη απαίτηση γίνει ληξιπρόθεσμη αποβλέπουν στη κατοχύρωση της
υποθήκης και του αντικειμένου της ώστε να επιτευχθεί ικανοποίηση της
ασφαλιζόμενης απαίτησης. Τα δικαιώματα αυτά είναι: (α) το δικαίωμα του
δανειστή να αποτρέψει χειροτέρευση του ενυπόθηκου (ΑΚ 1284), (β) το δικαίωμα
του να ασφαλίσει το ενυπόθηκο, (γ) το δικαίωμα του να ασκήσει την υποθήκη
στην αποζημίωση εάν το ακίνητο απαλλοτριώθηκε αναγκαστικά (ΑΚ 1288). (α) το
δικαίωμα να αποτρέψει χειροτέρευση του ενυπόθηκου: εάν από υπαιτιότητα του
οφειλέτη κινδυνεύει να χειροτερεύσει το ενυπόθηκο ή να ελαττωθεί η αξία του, ο
ενυπόθηκος δανειστής δικαιούται να προσφύγει στο δικαστήριο και να ζητήσει
διαζευκτικά είτε την παράλειψη ή άρση των επιβλαβών πράξεων είτε την άμεση
εξόφληση του χρέους είτε την παραχώρηση άλλης ανάλογης υποθήκης. Εάν
συντρέχουν οι προϋποθέσεις της αδικοπραξίας ο ενυπόθηκος δανειστής μπορεί
να ζητήσει και αποζημίωση για την επιπλέον ζημία του κατά τις 914 επ. Η άσκηση
του κατά την ΑΚ 1284 δικαιώματος προϋποθέτει βέβαια η χειροτέρευση κλπ του
ενυπόθηκου ακινήτου αφενός δημιουργεί κίνδυνο βλάβης για τα συμφέροντα του
δανειστή και αφετέρου οφείλεται σε υπαιτιότητα του υποθηκικού οφειλέτη. Το

104


δικαίωμα ασφάλισης του ενυπόθηκου: δεδομένου ότι όταν το ενυπόθηκο είναι
ασφαλισμένο το δικαίωμα της υποθήκης ασκείται και στην οφειλόμενη
ασφαλιστική αποζημίωση (ΑΚ 1287) ο ενυπόθηκος δανειστής έχει κάθε συμφέρον
το ενυπόθηκο ακίνητο να είναι ασφαλισμένο κατά πυρκαγιάς ή άλλων κινδύνων
ανάλογα με το είδος του και την περιοχή που βρίσκεται. Ανταποκρινόμενος ο
νόμος σε αυτό το συμφέρον του ενυπόθηκου δανειστή, του παρέχει το δικαίωμα,
εάν το ενυπόθηκο δεν είναι ήδη ή δεν είναι επαρκώς ασφαλισμένο να το
ασφαλίσει ο δανειστής με δαπάνες και για λογαριασμό του υποθηκικού. Το
δικαίωμα αυτό παρέχεται στον ενυπόθηκο δανειστή: (α) εάν το ενυπόθηκο
ακίνητο αποτελεί οικοδομή δηλαδή πρόκειται για οικοδομημένο ακίνητο, (β) εάν
πρόκειται για άλλου είδους ακίνητο μόνο εάν η ασφάλιση επιβάλλεται από τους
κανόνες της τακτικής διαχείρισης του (ΑΚ 1286).
Η έκταση της υποθηκικής ευθύνης
(α) ως προς το αντικείμενο
Για να εκπληρώσει η υποθήκη τον προορισμό της, την εξασφάλιση της πίστης με
βάση το ακίνητο, πρέπει ο νομοθέτης να μεριμνήσει για τη διατήρηση όχι μόνο
της νομικής αλλά και της οικονομικής υπόστασης του υπέγγυου πράγματος. Για
αυτό ορίζεται με την ΑΚ 1282 ότι η υποθήκη εκτείνεται και στα συστατικά και τα
παραρτήματα του ενυπόθηκου κτήματος, δηλαδή στα αντικείμενα που
συναποτελούν την οικονομική υπόσταση του ενυπόθηκου ακινήτου και
επηρεάζουν ουσιαστικά την αξία του. Με τη διάταξη αυτήν ο νόμος αντιμετωπίζει
το ακίνητο, μαζί με τα συστατικά και παραρτήματα του, ως μια οικονομική
ενότητα. Το ακίνητο: αντικείμενο της υποθηκικής ευθύνης είναι κατ’ αρχήν
ολόκληρο το ενυπόθηκο κτήμα (ΑΚ 1282) δηλαδή το ακίνητο όπως περιγράφηκε
κατά την εγγραφή της υποθήκης κατά είδος θέση και όρια (ΑΚ 1306). Τα
συστατικά: η υποθήκη καταλαμβάνει και τα συστατικά του ακινήτου ΑΚ 1282
όπως π. χ οικοδομήματα. Εάν όμως το κινητό που αποτελεί συστατικό του
ενυπόθηκου αποχωρίστηκε από αυτό και μεταβιβάστηκε σε τρίτον, ο ενυπόθηκος
δανειστής δεν δικαιούται να το ζητήσει από τον τρίτο (ΑΚ 1283). Τα παραρτήματα:
η υποθήκη εκτείνεται και στα παραρτήματα του ενυπόθηκου κτήματος (ΑΚ 1282).
Επειδή όμως το παράρτημα σε αντίθεση με το συστατικό μπορεί να είναι
αντικείμενο χωριστού εμπράγματου δικαιώματος δηλαδή να μην ανήκει κατά
κυριότητα στον κύριο του ενυπόθηκου ακινήτου, το νόημα της ΑΚ 1282 είναι ότι η
υποθήκη εκτείνεται και στα παραρτήματα του ακινήτου, εφόσον αυτά ανήκουν
κατά κυριότητα στον κύριο του ενυποθήκου.
Ως προς την ασφαλιζόμενη απαίτηση
Οι αρχές της ειδικότητας και κυρίως της δημοσιότητας του υποθηκικού βιβλίου
επιβάλλουν η εγγραφή της υποθήκης να γίνεται για ορισμένο χρηματικό ποσό.
Για τον λόγο αυτό το ύψος της ασφαλιζόμενης απαίτησης πρέπει να είναι ακριβώς
προσδιορισμένο (ΑΚ 1269). Οι τρίτοι και κυρίως οι εγχειρόγραφοι οι
μεταγενέστεροι ενυπόθηκοι δανειστές αλλά και εκείνοι που προτίθενται να
αποκτήσουν επιβαρημένο με υποθήκη ακίνητο πρέπει να είναι σε θέση να
πληροφορηθούν από το βιβλίο υποθηκών ή από τα κτηματολογικά φύλλα του
ακινήτου ποια είναι η υποθηκική υπεγγυότητα του ακινήτου, δηλαδή για ποιο
ακριβώς χρηματικό ποσό είναι υπέγγυο το ενυπόθηκο ακίνητο. Η εγγραφή της
υποθήκης είναι άκυρη εάν από αυτή δεν προκύπτει με βεβαιότητα το ποσό της
ασφαλιζόμενης απαίτησης (ΑΚ 1329). Δεδομένου όμως ότι η ασφαλιζόμενη

105


απαίτηση μπορεί να αποτελείται από κεφάλαιο και τόκους, πρέπει να εξετασθεί
σε ποια έκταση μπορεί να αποτελείται από κεφάλαιο και τόκους, πρέπει να
εξετασθεί σε ποια έκταση καλύπτονται τα δύο αυτά μεγέθη από την υποθήκη.
Κυρίως πρέπει να διευκρινίστεί η σχέση μεταξύ ασφαλιζόμενης απαίτησης και
ποσού εγγραφής υποθήκης. Η ασφαλιζόμενη απαίτηση και το ποσό εγγραφής της
υποθήκης: το ποσό της εγγραφής δεν συμπίπτει κατ’ ανάγκη με την
ασφαλιζόμενη απαίτηση. Τα δύο αυτά μεγέθη η ασφαλιζόμενη απαίτηση και το
ποσό εγγραφής είναι δυνατό να διαφοροποιούνται. Εάν το ποσό της εγγραφής
είναι μεγαλύτερο η υποθήκη υπάρχει μόνο ως προς το ποσό της ασφαλιζόμενης
απαίτησης λόγω της αρχής του παρεπόμενου. Πέραν από το οφειλόμενο ποσό των
50.000 ευρώ δεν υπάρχει υποθήκη παρότι στο βιβλίο υποθηκών η εγγραφή ή στο
κτηματολογικό φύλλο η καταχώρηση έχει γίνει για 150.000 ευρώ. Αντίθετα, εάν
το ποσό της εγγραφής είναι μικρότερο από την ασφαλιζόμενη απαίτηση η
υποθήκη ασφαλίζει ολόκληρη την απαίτηση με την έννοια ότι η τυχόν καταβολή
στον ενυπόθηκο δανειστή του ποσού των 50.000 ευρώ δεν επιφέρει απόσβεση της
υποθήκης. Ωστόσο το ότι η υποθήκη ασφαλίζει ολόκληρη την απαίτηση δεν
πρέπει να συγχέεται με την έκταση της υποθηκικής υπεγγυότητας του ακινήτου.
Εάν το ακίνητο πλειστηριασθεί αναγκαστικά ο ενυπόθηκος δανειστής θα
ικανοποιηθεί προνομιακά μόνο μέχρι το ποσό που έχει εγγραφεί στο βιβλίο
υποθηκών ή καταχωρηθεί στα κτηματολογικά φύλλα. Οι τόκοι της απαίτησης:
όταν η υποθήκη εγγράφεται απλώς για ορισμένο ποσό, αυτό καλύπτει και τους
τόκους της ασφαλιζόμενης απαίτησης, αποτελώντας το ανώτατο όριο μέχρι το
οποίο ο δανειστής θα ικανοποιηθεί προνομιακά από το ακίνητο για την
ασφαλιζόμενη απαίτηση. Όταν όμως η υποθήκη εγγράφεται για ορισμένο ποσό
αλλά με την προσθήκη των λέξεων ‘’εντόκως’’, ‘’εντόκως νομίμως’’ ή άλλης
παρεμφερούς έκφρασης το ασφαλιζόμενο ποσό εκτείνεται και στους τόκους της
ΑΚ 1289. Δηλαδή το ακίνητο βαρύνεται και με τους κατά την ΑΚ 1289 τόκους της
ασφαλιζόμενης απαίτησης, έστω και εάν έτσι ξεπερνιέται το όριο του χρηματικού
ποσού που έχει εγγραφεί στο βιβλίο υποθηκών ή καταχωρηθεί στο
κτηματολογικό φύλλο του ακινήτου. Κατά την ΑΚ 1289 αν το κεφάλαιο της
ασφαλιζόμενης απαίτησης εγγράφηκε ως τοκοφόρο, η υποθήκη ασφαλίζει και
τους καθυστερούμενους τόκους ενός έτους πριν από την κατάσχεση του
ενυπόθηκου ακινήτου από οποιονδήποτε και εάν ενεργήθηκε αυτή καθώς και
τους τόκους μετά την κατάσχεση έως την πληρωμή του χρέους ή ωσότου γίνει
αμετάκλητος ο πίνακας της κατάταξης.
Η υποθήκη σε κυριότητα ακινήτου
(α) η τάξη των υποθηκών: η υποθηκική τάξη έχει 2 έννοιες: μια τυπική και μια
ουσιαστική. Ως υποθηκική τάξη από τυπική άποψη χαρακτηρίζεται η
χρονολογική σειρά εγγραφής της υποθήκης στο βιβλίο των υποθηκών ή
καταχώρησης στο κτηματολογικό φύλλο του ακινήτου. Από ουσιαστική άποψη η
τάξη είναι η ιδιότητα του εμπράγματου δικαιώματος της υποθήκης, σύμφωνα με
την οποία ο δικαιούχος προηγείται ή έπεται των άλλων ενυπόθηκων δανειστών
ανάλογα με το εάν η εγγραφή της υποθήκης του στο ακίνητο προηγείται ή έπεται
χρονολογικά των εγγραφών των άλλων υποθηκών στο ίδιο ακίνητο. Επειδή η
σειρά εγγραφής καθορίζει και τη σειρά ικανοποίησης του δανειστή από το
πλειστηρίασμα του ακινήτου έχει μεγάλη σημασία ο ακριβής προσδιορισμός των
κριτηρίων από τα οποία προκύπτει τόσο η σειρά εγγραφής όσο και ο τρόπος

106


ικανοποίησης των ενυπόθηκων δανειστών. Σύμφωνα με την ΑΚ 1272
αποφασιστική για την τάξη της υποθήκης είναι μόνο η ημέρα της εγγραφής της.
Οποιαδήποτε άλλα λογικώς πιθανά κριτήρια δεν λαμβάνονται υπόψη. Επίσης δεν
είναι αποφασιστική η ακριβής ώρα της ημέρας εγγραφής εκτός εάν συντρέχουν οι
όροι της ΑΚ 1207, η οποία όμως ρυθμίζει μόνο την ειδική περίπτωση σύμπτωσης
την ίδια ημέρα μεταγραφής και εγγραφής υποθήκης στο ίδιο ακίνητο. Οι
υποθήκες που εγγράφονται την ίδια μέρα έχουν την ίδια τάξη, ανεξάρτητα εάν π.
χ η μια από αυτές εγγράφηκε νωρίτερα και η άλλη αργότερα μέσα στην ίδια μέρα
(ΑΚ 1272). Σε περίπτωση τροπής της προσημείωσης σε υποθήκη, η υποθήκη
θεωρείται ότι εγγράφηκε την ημέρα εγγραφής της προσημείωσης. Εναλλαγή
υποθηκικών τάξεων: εάν στο ίδιο ακίνητο έχουν εγγραφεί περισσότερες υποθήκες
διαφορετικών τάξεων ενδέχεται οι ενυπόθηκοι δανειστές να ενδιαφέρονται να
ανταλλάξουν τις τάξεις του με συμφωνία έτσι ώστε π. χ η υποθήκη της τρίτης
τάξης να πάρει τη θέση της πρώτης ή δεύτερης τάξης ενώ η πρώτη ή δεύτερη
υποθήκη να γίνει τρίτη. Επιφύλαξη υποθηκικής τάξης: είναι δυνατόν ο δανειστής
που έχει τίτλο για εγγραφή υποθήκης να δεχτεί η υποθήκη που θα εγγράψει να
πάρει σειρά μεταγενέστερη από εκείνη που αντιστοιχεί στον χρόνο της εγγραφής.
Μια τέτοια συμφωνία μπορεί να ανταποκρίνεται στο συμφέρον αφενός του
υποθηκικού οφειλέτη, ο οποίος επιφυλάσσοντας την ισχυρότερη υποθηκική τάξη
εξασφαλίζει στον εαυτό του τη δυνατότητα άντλησης νέων πιστώσεων και
αφετέρου του μελλοντικού ενυπόθηκου δανειστή, ο οποίος ενώ θα εγγράψει
μεταγενέστερα θα αποκτήσει προηγούμενη υποθήκη.
Απαγόρευση παραχώρησης άλλης υποθήκης
Η παραχώρηση από τον κύριο του ακινήτου μιας υποθήκης δεν του αποστερεί το
δικαίωμα να παραχωρήσει στο μέλλον πάνω στο ίδιο ακίνητο και άλλες υποθήκες
μεταγενέστερης τάξης (ΑΚ 1290). Ο νόμος (ΑΚ 1290) προβλέπει όμως τη
δυνατότητα σύναψης αντίθετης συμφωνίας που να απαγορεύει στον κύριο, με
εμπράγματη ενέργεια, την παραπέρα υποθήκευση του ακινήτου. Η συμφωνία
αυτή πρέπει για να μπορεί να αντιτάσσεται κατά οποιουδήποτε τρίτου να
καταχωρηθεί στην τέταρτη στήλη του βιβλίου υποθηκών.
Η ρευστοποίηση της υποθήκης
(α) ενοχική & εμπράγματη αγωγή: όταν η ασφαλιζόμενη απαίτηση καταστεί
ληξιπρόθεσμη και δεν ικανοποιείται εκούσια, ο δανειστής, εφόσον διαθέτει τίτλο
εκτελεστό μπορεί κατά 2 τρόπους να επιδιώξει αναγκαστικά την ικανοποίηση της
απαίτησης του. Πρώτον μπορεί να επισπεύσει όπως κάθε εγχειρόγραφος
δανειστής αναγκαστική εκτέλεση στην περιουσία του προσωπικού οφειλέτη. Στην
περίπτωση αυτή εάν μεν αναγγελθούν και άλλοι εγχειρόγραφοι δανειστές, θα
ικανοποιηθεί σύμμετρα με αυτούς, εάν όμως συντρέχουν μαζί του ενυπόθηκοι ή
άλλοι προνομιούχοι δανειστές, θα ικανοποιηθεί μετά από αυτούς. Δεύτερον,
μπορεί ο δανειστής να προβεί σε αναγκαστική εκτέλεση κατά του ενυπόθηκου
ακινήτου επιδιώκοντας την προνομιακή ικανοποίηση της απαίτησης του από το
πλειστηρίασμα. Στην πρώτη περίπτωση γίνεται λόγος για άσκηση της ενοχικής
αγωγής και στη δεύτερη για άσκηση της εμπράγματης αγωγής.
Συμφωνίες απαγορευμένες: εφαρμόζεται αναλογικά η διάταξη της ΑΚ 1239 που
ισχύει για το ενέχυρο.
Υποθηκική αγωγή κατά του τρίτου κυρίου του ακινήτου: η άσκηση της
εμπράγματης αγωγής κατά του τρίτου κυρίου και η αναγκαστική εκτέλεση στο

107


ακίνητο του παρουσιάζουν ορισμένες ιδιαιτερότητες μερικές από τις οποίες
ρυθμίζονται με τις ΑΚ 1294-1298. Τα βασικά σημεία της ρύθμισης αυτής είναι: (α)
ο τρίτος κύριος υπόκειται στην υποθηκική αγωγή εάν δεν προτιμά να εξοφλήσει
όλες τις ενυπόθηκες απαιτήσεις στην έκταση που ασφαλίζονται με την υποθήκη
(ΑΚ 1294). (γ) η υποχρέωση του τρίτου κυρίου δεν μπορεί να υπερβεί την αξία του
ενυπόθηκου ακινήτου δηλαδή το ποσό του πλειστηριάσματος εκτός εάν ο τρίτος
ενέχεται και προσωπικά π. χ λόγω εγγυήσεως. (δ) εάν η υποθήκη παραχωρήθηκε
για εξασφάλιση όχι της κύριας απαίτησης αλλά της παρεπόμενης ενοχής της
εγγύησης ο τρίτος κύριος δικαιούται να προτείνει την ένσταση διζήσεως δηλαδή
να ζητήσει να εναχθεί πρώτα ο πρωτοφειλέτης (ΑΚ 1279). (ε) εάν ο τρίτος κύριος
καταβάλει το ενυπόθηκο χρέος ή στερηθεί την κυριότητα του ακινήτου εξαιτίας
του πλειστηριασμού, υποκαθίσταται στα δικαιώματα του ενυπόθηκου δανειστή
(ΑΚ 1298).
Η κατάργηση της υποθήκης
Με τον όρο κατάργηση της υποθήκης εννοείται η απόσβεση και η εξάλειψη της.
Όπως για τη σύσταση της υποθήκης απαιτούνται δύο νομικά γεγονότα η ύπαρξη
τίτλου και η εγγραφή έτσι και για την κατάργηση της απαιτούνται δύο αντίστοιχα
νομικά γεγονότα από τα οποία το ένα θεωρείται ουσιαστικό (η απόσβεση) και το
άλλο τυπικό (η εξάλειψη ή διαγραφή από το βιβλίο υποθηκών). Λόγοι απόσβεσης:
μπορούν να αφορούν: (α) την ασφαλιζόμενη απαίτηση, (β) το αντικείμενο της
υποθήκης, (γ) τον υποθηκικό τίτλο, (δ) το ίδιο το δικαίωμα της υποθήκης. (1)
απόσβεση της ασφαλιζόμενης απαίτησης: κατά την ΑΚ 1317, η απόσβεση της
απαίτησης με οποιονδήποτε τρόπο επιφέρει την απόσβεση της υποθήκης. Η
ασφαλιζόμενη απαίτηση πρέπει να αποσβεσθεί ολοσχερώς, μερική απόσβεση της
δεν επιφέρει απόσβεση της υποθήκης, σύμφωνα με την αρχή του αδιαιρέτου. (2)
εξαφάνιση του ενυπόθηκου ακινήτου: κατά την ΑΚ 1318 απόσβεση της υποθήκης
επέρχεται επίσης με την ολοσχερή και μόνιμη εξαφάνιση του ενυπόθηκου
κτήματος. Ως εξαφάνιση εννοείται κατ’ αρχήν η υλική. Αντίθετα, αλλοιώσεις
μόνο ή μεταβολές στο σχήμα ή στο είδος του ενυποθήκου μπορεί να υπάρχει και
από νομική άποψη. Αυτό συμβαίνει όταν συνίσταται υποθήκη σε κυριότητα
ακινήτου υπό διαλυτική αίρεση που αργότερα πληρώνεται. Η εγκατάλειψη της
κυριότητας του ενυπόθηκου ακινήτου δεν επιφέρει απόσβεση της υποθήκης. (3)
λόγοι που αφορούν τον υποθηκικό τίτλο: κατά την ΑΚ 1318 απόσβεση της υποθήκης
επέρχεται επίσης με την παρέλευση της προθεσμίας με την οποία είχε
παραχωρηθεί η υποθήκη. Γενικότερα απόσβεση της υποθήκης συνεπάγονται η
ματαίωση της αναβλητικής ή η πλήρωση της διαλυτικής αίρεσης ή προθεσμίας,
υπό την οποία έγινε η δικαιοπρακτική παραχώρηση της υποθήκης. (4) λόγοι που
αφορούν το δικαίωμα της υποθήκης: απόσβεση της υποθήκης επέρχεται ακόμη με
την παραίτηση του δανειστή από το δικαίωμα της υποθήκης τον πλειστηριασμό
του ενυποθήκου τη σύγχυση και την παραγραφή της ασφαλιζόμενης απαίτησης.
(5) παραίτηση του δανειστή: το εμπράγματο δικαίωμα της υποθήκης αποσβήνεται
εάν ο δανειστής παραιτηθεί από αυτό με μονομερή μη απευθυντέα δήλωση
ενώπιον συμβολαιογράφου (ΑΚ 1318). (5) πλειστηριασμός του ενυποθήκου: με τον
πλειστηριασμό του βεβαρημένου ακινήτου και την καταβολή του
πλειστηριάσματος από τον υπερθεματιστή αποσβήνεται τόσο η υποθήκη του
επισπεύδοντος όσο και οποιαδήποτε άλλη υποθήκη που βαρύνει το ακίνητο (ΑΚ
1318). Επίσης αποσβήνονται και οι προσημειώσεις υποθήκης. (6) σύγχυση: η

108


υποθήκη αποσβήνεται όταν ενωθούν στο ίδιο πρόσωπο η κυριότητα και το
δικαίωμα της υποθήκης (ΑΚ 1321).
Συνέπειες απόσβεσης: η απόσβεση μόνη της δεν οδηγεί στην κατάργηση της
υποθήκης, πρέπει να συνοδεύεται και από την εξάλειψη δηλαδή από τη διαγραφή
της υποθήκης από το υποθηκικό βιβλίο ή το κτηματολογικό φύλλο του ακινήτου.
Ωστόσο η απόσβεση αίρει το ουσιαστικό δικαίωμα υποθήκης του ενυπόθηκου
δανειστή ο οποίος δεν νομιμοποιείται πια να προβεί σε αναγκαστική κατάσχεση
του ενυποθήκου με τη δικαιολογία ότι η υποθήκη του αφού δεν εξαλείφθηκε
ακόμη δεν έχει καταργηθεί. Η υποθήκη που αποσβέσθηκε δεν μπορεί να
αναβιώσει, παρά μόνο με νέα δικαιοπραξία παραχώρησης υποθήκης που ισχύει
από τον χρόνο της νέας εγγραφής (ΑΚ 1332). Εξάλειψη: εξάλειψη είναι η διαγραφή
της υποθήκης από το βιβλίο υποθηκών με πράξη του υποθηκοφύλακα ο οποίος
σημειώνει στην τέταρτη στήλη του βιβλίου ότι η έναντι υποθήκη εξαλείφεται. Η
εξάλειψη γίνεται είτε γιατί η εγγραφείσα υποθήκη είναι άκυρη είτε γιατί το
υποθηκικό δικαίωμα αποσβέθηκε σύμφωνα με όσα εκτέθηκαν παραπάνω. Για τη
διαγραφή της υποθήκης από το βιβλίο υποθηκών ή από το κτηματολογικό φύλλο
του ακινήτου απαιτείται διαζευκτικά μια από τις εξής προϋποθέσεις: (α)
συναίνεση του δανειστή (ΑΚ 1324,1325) , (β) τελεσίδικη δικαστική απόφαση που
διατάζει την εξάλειψη (1324,1327), (γ) αίτηση του υπερθεματιστή που κατέβαλε το
πλειστηρίασμα.
Συνέπειες της εξάλειψης: με την εξάλειψη ολοκληρώνεται η κατάργηση του
εμπράγματου δικαιώματος της υποθήκης υπό την προϋπόθεση ότι η υποθήκη είχε
προηγουμένως έγκυρα αποσβεσθεί ή εγγραφεί ακύρως. Εάν η υποθήκη
εξαλείφθηκε χωρίς να έχει προηγηθεί απόσβεση της, το δικαίωμα για εγγραφή
υποθήκης εξακολουθεί να υπάρχει και έτσι ο ενυπόθηκος δανειστής του οποίου η
υποθήκη εξαλείφθηκε μπορεί να την ξαναεγγράψει αλλά με νέα υποθηκική τάξη.
Η υποθήκη σε επικαρπία ακινήτου
Η υποθήκη μπορεί να συσταθεί και στην επικαρπία ακινήτου εφόσον αυτό είναι
δεκτικό εκποιήσεως (ΑΚ 1259). Με τη σύσταση της υποθήκης αυτής αποκτά ο
ενυπόθηκος δανειστής δικαίωμα που είναι εξαρχής χρονικά περιορισμένο, η
διάρκεια του εκτείνεται κατ’ αρχήν μέχρι την απόσβεση της επικαρπίας.
Προϋποθέσεις σύστασης: η σύσταση υποθήκης σε επικαρπία ακινήτου διέπεται
από τις ίδιες προϋποθέσεις που απαιτούνται και για τη σύσταση υποθήκης σε
κυριότητα ακινήτου.
Απαιτούνται δηλαδή
ασφαλιζόμενη
απαίτηση,
υποθηκεύσιμο αντικείμενο υποθηκικός τίτλος και εγγραφή στα βιβλία υποθηκών
ή καταχώρηση στο κτηματολογικό φύλλο του ακινήτου για τις περιοχές όπου
λειτουργούν κτηματολογικά γραφεία. Η έκταση της υποθήκης: αφού κατά την ΑΚ
1282 η υποθήκη εκτείνεται στα συστατικά και στα παραρτήματα του ακινήτου η
υποθήκη στην επικαρπία επεκτείνεται και στα συστατικά και παραρτήματα που
καταλαμβάνονται από την επικαρπία. Η υποθηκική σχέση: η έννομη σχέση
μεταξύ του οφειλέτη-επικαρπωτή ή τρίτου επικαρπωτή και του ενυπόθηκου
δανειστή ρυθμίζεται με την εφαρμογή των ΑΚ 1284-1299 αντιστοίχως, καθώς και
των ΑΚ 1291-1298 σύμφωνα με όσα εκτέθηκαν παραπάνω. Η ρευστοποίηση της
υποθήκης: όταν η ασφαλιζόμενη απαίτηση καταστεί ληξιπρόθεσμη ο ενυπόθηκος
δανειστής μπορεί να ασκήσει την εμπράγματη υποθηκική αγωγή με κατάσχεση
και πλειστηριασμό της επικαρπίας η οποία θα μεταβιβαστεί στον υπερθεματιστή
στη νομική κατάσταση του χρόνου της κατάσχεσης.

109


Η κατάργηση της υποθήκης: για την απόσβεση της υποθήκης επικαρπίας, καθώς
και για τους όρους και την διαδικασία εξάλειψης της, ισχύουν κατ’ αρχήν όσα
εκτέθηκαν παραπάνω σχετικά με την υποθήκη στην κυριότητα ακινήτου. Σε
συμπλήρωση αυτών, πρέπει να σημειωθεί ότι η απόσβεση της επικαρπίας
αποτελεί κατά κανόνα πρόσθετο λόγο απόσβεσης της υποθήκης επικαρπίας.
Εξαίρεση από το κανόνα αυτόν αποτελούν οι περιπτώσεις που η απόσβεση της
επικαρπίας οφείλεται στην ένωση της με την κυριότητα (ΑΚ 1168) ή σε παραίτηση
του επικαρπωτή από το δικαίωμα του (ΑΚ 1169).
Η προσημείωση υποθήκης
Η προσημείωση είναι ένα είδος προσωρινής υποθήκης που μπορεί να τραπεί σε
οριστική οπότε από το χρονικό σημείο της τροπής πρόκειται για κανονική
υποθήκη, η οποία θεωρείται ότι υπάρχει αναδρομικά από την ημέρα εγγραφής
της προσημείωσης και όχι από την ημέρα της τροπής της σε υποθήκη. Η τροπή της
προσημείωσης σε υποθήκη προϋποθέτει την τελεσίδικη επιδίκαση της
ασφαλιζόμενης απαίτησης στον δανειστή και σχετική σημείωση στο βιβλίο
υποθηκών. Πάντως η προσημείωση υποθήκης δεν εξομοιώνεται με το δικαίωμα
υποθήκης καθώς όταν η ασφαλιζόμενη απαίτηση καταστεί ληξιπρόθεσμη ο
ενυπόθηκος δανειστής μπορεί να προχωρήσει αμέσως στην κατάσχεση και στον
πλειστηριασμό του ενυποθήκου ενώ ο προσημειούχος δανειστής πρέπει πρώτα να
φροντίσει για την τροπή της προσημείωσης σε υποθήκη. Η σύσταση: η σύσταση
προσημείωσης προϋποθέτει σε αντιστοιχεία με όσα εκτέθηκαν για τη σύσταση
υποθήκης, τη συνδρομή των εξής όρων: (α) ύπαρξη ασφαλιζόμενης απαίτησης, (β)
αντικείμενο προσημείωσης, (γ) τίτλο προσημείωσης και (δ) εγγραφή.
Τίτλος προσημείωσης: η προσημείωση εγγράφεται μόνο ύστερα από δικαστική
απόφαση (ΑΚ 1247). Συγκεκριμένα τίτλο για την εγγραφή προσημείωσης
αποτελεί η δικαστική απόφαση που εκδίδεται κατά τη διαδικασία των
ασφαλιστικών μέτρων. Επειδή από την υποβολή της αίτησης στο δικαστήριο μέχρι
την έκδοση της σχετικής απόφασης παρέρχεται συνήθως αρκετός χρόνος μέσα
στον οποίο ο οφειλέτης ενδέχεται να εκποιήσει το ακίνητο, ο δανειστής μπορεί να
προστατευθεί κατά του κινδύνου αυτού με προσωρινή διαταγή. Το δικαστήριο
στην περίπτωση των ασφαλιστικών μέτρων κάνει δεκτή την αίτηση εφόσον
πιθανολογείται η ύπαρξη της απαίτησης που πρόκειται να ασφασλισθεί καθώς
και επικείμενος κίνδυνος ή επείγουσα περίπτωση. Αρνητική προϋπόθεση για την
αποδοχή της αίτησης είναι να μην έχει ο δανειστής τίτλος για εγγραφή υποθήκης.
Εάν υπάρχει υποθηκικός τίτλος, η αίτηση θα απορριφθεί λόγω ελλείψεως
έννομου συμφέροντος του αιτούντος δανειστή. Εγγραφή: η προσημείωση
εγγράφεται όπως η υποθήκη, με τη μνεία όμως ότι προσημειώνεται (ΑΚ 1276). Για
την έγκυρη εγγραφή προσημείωσης απαιτείται κατ’ αρχήν να έχει ο οφειλέτης
κατά τον χρόνο της εγγραφής κυριότητας του ακινήτου (ΑΚ 1271). Εάν όμως ο
οφειλέτης αποκτήσει την κυριότητα αργότερα η μέχρι τότε άκυρη εγγραφή
προσημείωσης ισχυροποιείται κατ’ ανάλογη εφαρμογή της ΑΚ 239. Πάντως η
ισχυροποίηση της κατ’ αρχήν άκυρης προσημείωσης δεν επέρχεται αναδρομικά
αλλά από τον χρόνο της επίκτησης. Γίνεται επίσης δεκτό ότι είναι δυνατή η
εγγραφή προσημείωσης σε ακίνητο τρίτου με τη συναίνεση του που μπορεί να
δοθεί με την αυθόρμητη εμφάνιση του στο δικαστήριο. Η θέση του δανειστή μετά
την εγγραφή της προσημειώσεως: η θέση του προσημειούχου δανειστή πριν την
τροπή της προσημείωσης σε υποθήκη διαφέρει ανάλογα με το εάν αυτός έχει

110


αποκτήσει τίτλο εκτελεστό κατά του οφειλέτη της ασφαλιζόμενης με την
προσημείωση απαίτησης ή όχι. Για την πρώτη περίπτωση γίνεται πλεόν δεκτό ότι
ο δανειστής μπορεί να ασκήσει την υποθηκική αγωγή δηλαδή να επισπεύσει
αναγκαστική εκτέλεση επί του βαρυνόμενου ακινήτου, με τη διαφορά ότι στον
πίνακα κατάταξης θα καταταγεί τυχαία. Τούτο δε ανεξάρτητα από το εάν το
προσημειωμένο ακίνητο ανήκει κατά κυριότητα στον προσωπικό οφειλέτη ή σε
τρίτον, ο οποίος είτε συγκατατέθηκε στην εγγραφή της προσημείωσης, είτε
απέκτησε το ακίνητο μετά την εγγραφή της προσημείωσης.
Η τροπή της προσημείωσης σε υποθήκη: (α) προσημείωση βάσει δικασιτκής
απόφασης: εάν η προσημείωση εγγράφηκε με βάση δικαστική απόφαση που
εκδόθηκε σύμφωνα με τις ανάλογες διατάξεις του ΚΠολΔ, για την τροπή της σε
υποθήκη πρέπει κατά την ΑΚ 1277 να συντρέχουν οι εξής 2 προϋποθέσεις: (α)
τελεσίδικη δικαστική απόφαση που επιδικάζει την ασφαλιζόμενη απαίτηση, (β)
σχετική σημείωση στο βιβλίο υποθηκών. Με την συνδρομή των όρων αυτών
τρέπεται η προσημείωση σε υποθήκη. Η σημείωση στο βιβλίο υποθηκών ότι η
εγγραφείσα προσημείωση τρέπεται σε υποθήκη, πρέπει να γίνει εντός 90 ημερών
από την τελεσιδικία της απόφασης που επιδικάζει την απαίτηση στον δανειστή
(ΑΚ 1323). Η τροπή της προσημείωσης σε υποθήκη θεωρείται ότι έγινε την μέρα
που υποβλήθηκε η αίτηση για την τροπή. Εάν η σχετική σημείωση στο βιβλίο
υποθηκών γίνει μετά την παρέλευση της προθεσμίας αυτής συνίσταται μεν η
υποθήκη στο ακίνητο του οφειλέτη με βάση τον υπάρχοντα δικαστικό τίτλο, όμως
η υποθήκη αυτή αποκτά την τάξη που αντιστοιχεί στην μέρα εγγραφής της και
όχι στην ημέρα εγγραφής της προσημείωσης.
Η κατάργηση της προσημείωσης: (Α) απόσβεση της προσημείωσης: η προσημείωση
υποθήκης αποσβήνεται για τους ίδιους λόγους που αποσβήνεται και η υποθήκη
(ΑΚ 1323). Επιπλέον, η διάταξη μνημονεύει 2 πρόσθετους λόγους απόσβεσης που
υπαγορεύονται κυρίως από τη φύση της προσημείωσης ως ασφαλιστικού μέτρου:
(α) την ανάκληση της απόφασης που διέταξε την εγγραφή της προσημείωσης, (β)
τη μη τροπή της προσημείωσης σε υποθήκη μέσα σε 90 μέρες από την τελεσίδικη
επιδίκαση της ασφαλιζόμενης απαίτησης. Εξάλειψη της προσημείωσης: κατά την
ΑΚ 1330.
Εμπράγματη ασφάλεια σε κινητά & δικαιώματα
(Α) ενέχυρο πράγματος: κατά τον ορισμό της ΑΚ 1209 το ενέχυρο είναι δικαίωμα
προνομιακής ικανοποίησης του δανειστή μιας απαίτησης από την αξία ενός
κινητού πράγματος. Συνεπώς, τα εννοιολογικά στοιχεία του ενεχύρου επί
πράγματος είναι: (α) κινητό πράγμα, (β) ασφαλιζόμενη απαίτηση, (γ) προνομιακή
ικανοποίηση δανειστή.
(α) κινητό πράγμα: αποκλειστικό αντικείμενο του ενεχύρου πράγματος είναι ξένο
κινητό πράγμα (ενεχύρασμα). Ακριβέστερα, αντικείμενο του ενεχύρου είναι το
δικαίωμα κυριότητας πάνω στο κινητό αφού μόνο δικαιώματα εκποιούνται.
Ενέχυρο μπορεί να συσταθεί πάνω σε κάθε κινητό, ατομικά ορισμένο που δεν
είναι εκτός συναλλαγής και είναι δεκτικό εκποίησης (ΑΚ 1237). Ακατάσχετα
αντικείμενα μπορούν να ενεχυραστούν εάν ο οφειλέτης/ενεχυραστής παραιτηθεί
από το ακατάσχετο. Ενέχυρο μπορεί να συσταθεί πάνω σε οποιοδήποτε κινητό,
αδιάφορο εάν ο ενεχυραστής έχει πλήρη ή ψιλή κυριότητα καθώς και εάν η
κυριότητα του είναι καθαρή ή τελεί υπό αίρεση ή προθεσμία. Ενέχυρο μπορεί να
συσταθεί και πάνω σε ιδανικό μέρος κυριότητας κινητού (ΑΚ 1216), αδιάφορο εάν

111


ο ενεχυραστής είναι μόνος κύριος ή συγκύριος. Μέλλον πράγμα δεν μπορεί να
αποτελέσει αντικείμενο ενεχύρου καθώς δεν υπάρχει η δυνατότητα παράδοσης
του. Ασφαλιζόμενη απαίτηση: η ύπαρξη ενεχύρου δεν είναι δυνατή χωρίς την
ύπαρξη απαίτησης την οποία να ασφαλίζει (ΑΚ 1210). Ενέχυρο μπορεί να
συσταθεί υπέρ οποιαδήποτε χρηματικής ή τουλάχιστον αποτιμητής σε χρήμα
αξίωσης, αδιάφορο εάν συνίσταται σε πράξη ή παράλειψη εάν πηγάζει από
δικαιοπραξία ή από το νόμο. Οφειλέτης της ασφαλιζόμενης απαίτησης μπορεί να
είναι είτε ο κύριος του ενεχυραζόμενου πράγματος είτε τρίτος. Η ασφαλιζόμενη
απαίτηση πρέπει να είναι ορισμένη ή τουλάχιστον οριστή (Αρχή της ειδικότητας).
Αυτό σημαίνει ότι για τη σύσταση του ενεχύρου δεν είναι αναγκαίος ο ακριβής
ποσοτικός προσδιορισμός της απαίτησης (ΑΚ 1218). Πρέπει όμως να είναι
προσδιορισμένη με σαφήνεια η ενοχική σχέση από την οποία πηγάζει η
ασφαλιζόμενη απαίτηση, ώστε μελλοντικά να είναι δυνατός ο ακριβής
προσδιορισμός της. Η ασφαλιζόμενη απαίτηση πρέπει να γεννήθηκε έγκυρα
(αρχή του παρεπομένου). Εάν η ενοχή από την οποία πηγάζει η απαίτηση είναι
άκυρη το ενέχυρο είναι μεν κατ’ αρχήν άκυρο μπορεί όμως να ασφαλίζει την
απαίτηση που προέρχεται από μετατροπή της άκυρης ενοχής σε άλλη έγκυρη
ενοχική σχέση (ΑΚ 182). Εάν η μετατροπή δεν είναι δυνατή τότε το ενέχυρο μπορεί
να ασφαλίζει την απαίτηση αδικαιολόγητου πλουτισμού που τυχόν πηγάζει από
την άκυρη ενοχή. Η επέκταση του ενεχύρου στην κατά τις ΑΚ 904 επ., απαίτηση
εξαρτάται από την ερμηνεία της βούλησης των μερών, για αυτό στην ενεχυρική
σύμβαση είναι σκόπιμο να γίνεται σχετική μνεία. Εάν η ασφαλιζόμενη απαίτηση
μεταβιβαστεί, συμμεταβιβάζεται αυτοδικαίως και το εμπράγματο δικαίωμα του
ενεχύρου (ΑΚ 458). Από την αναγγελία της εκχώρησης ο εκδοχέας αποκτά τα
δικαιώματα και τις υποχρεώσεις του ενεχυρούχου δανειστή (αρχή του
παεπομένου). Αντίθετα, στην αναδοχή χρέους, το ενέχυρο δεν διατηρείται
αυτοδικαίως αλλά απαιτείται να συναινέσει και ο κύριος του ενεχυρασμένου
πράγματος. Προνομιακή ικανοποίηση του δανειστή: σκοπός και περιεχόμενο του
ενεχύρου είναι η προνομιακή ικανοποίηση της ασφαλιζόμενης απαίτησης από
την αξία του ενεχυρασμένου πράγματος (ΑΚ 1209).
Είδη ενεχύρου: (Α) κοινό ενέχυρο: είναι το παραδοσιακό ενέχυρο που συνίσταται
κατά τις ΑΚ 1211-1213, δηλαδή με συμφωνία μεταξύ ενεχυραστή και ενεχυρούχου
δανειστή με έγγραφο συμβολαιογραφικό ή ιδιωτικό βέβαιης χρονολογίας και με
παράδοση του πράγματος από τον ενεχυραστή στην οιονεί νομή του δανειστή ή
με συναίνεση αυτού στην κατοχή τρίτου. Η διαφορά μεταξύ κοινού και
πλασματικού ενέχυρου έγκειται απλώς στην παράδοση του πράγματος. Με άλλα
λόγια το συμβατικό ενέχυρο διακρίνεται σε κοινό & πλασματικό. (B) πλασματικό
ενέχυρο: πρόκειται για το συμβατικό ενέχυρο που συνίσταται χωρίς παράδοση του
πράγματος. Η δημοσιότητα της εμπράγματης μεταβολής επιδιώκεται εδώ είτε με
καταχώρηση της ενεχυρικής σύμβασης σε ειδικά βιβλία, που προβλέπονται από
το νόμο είτε με άλλους τρόπους σύμφωνα με την εκάστοτε νομοθετική ρύθμιση.
(ΑΚ 1214). Νόμιμο ενέχυρο: είναι το ενέχυρο που συνίσταται όχι με συμφωνία των
μερών αλλά αυτοδικαίως από το νόμο. Η δικαιολογία θέσπισης από το νόμο
διάφορων περιπτώσεων νόμιμου ενεχύρου είναι η ανάγκη αυξημένης προστασίας
ορισμένων προσώπων για την είσπραξη ειδικών κατηγοριών απαιτήσεων τους. οι
περιπτώσεις νόμιμου ενεχύρου που προβλέπονται από τον ΑΚ είναι οι εξής: (α)το
νόμιμο ενέχυρο του εκμισθωτή στα πράγματα του μισθωτή και των οικείων του

112


που εισκομίσθηκαν στο μίσθιο εφόσον δεν είναι ακατάσχετα για την εξασφάλιση
απαιτήσεων από καθυστερούμενα μισθώματα (ΑΚ 604), (β) το νόμιμο ενέχυρο του
εκμισθωτή αγροτικού κτήματος (ΑΚ 626), (γ) το νόμιμο ενέχυρου του εργολάβου
(ΑΚ 695) (δ) το νόμιμο ενέχυρο του ξενοδόχου (ΑΚ 838). Κατά την ΑΚ 1246, οι
διατάξεις για το συμβατικό ενέχυρο εφαρμόζονται αναλόγως και στο νόμιμο
ενέχυρο, εφόσον συμβιβάζεται με τη φύση και τη λειτουργία του συγκεκριμένου
νόμιμου ενεχύρου.
Η σύσταση του κοινού ενεχύρου: για τη σύσταση του κοινού ενεχύρου απαιτείται
κατά την ΑΚ 1211 παράδοση του πράγματος από τον κύριο και συμφωνία των 2
ότι ο δανειστής αποκτά ενέχυρο στο πράγμα. Η συμφωνία απαιτείταινα γίνει με
έγγραφο συμβολαιογραφικό ή ιδιωτικό με βέβαιη χρονολογία. Άρα οι
προϋποθέσεις σύστασης του κοινού ενεχύρου είναι (α) κυριότητα του ενεχυραστή,
(β) συμφωνία ενεχυραστή και δανειστή για τη σύσταση, (γ) τύπος, (δ) παράδοση
του πράγματος από τον κύριο στον δανειστή ή σε τρίτον (ΑΚ 1212).
Κυριότητα του ενεχυραστή: η σύσταση του ενεχύρου ως εκποιητική δικαιοπραξία
προϋποθέτει την ύπαρξη κυριότητας του ενεχυραστή. Εντούτοις, όπως στη
μεταβίβαση της κυριότητας κινητού η αρχή αυτή διασπάται από την εξαίρεση της
ΑΚ 1036, έτσι και για τη σύσταση ενεχύρου ο νομοθέτης έκρινε ότι η ασφάλεια των
συναλλαγών επιβάλλει, ο δανειστής να μην εκτεθεί στον κίνδυνο ματαίωσης του
δικαιώματος του εξαιτίας του ότι το ενεχύρασμα δεν ανήκει κατά κυριότητα στον
ενεχυραστή. Έτσι η ΑΚ 1215 ορίζει ότι ‘’εάν το πράγμα δεν ανήκει στον
ενεχυραστή ενέχυρο αποκτάται κατά τους όρους που αποκτάται η κυριότητα
κινητού από μη κύριο. Οι σχετικές διατάξεις εφαρμόζονται αναλόγως’’. Ως
ανάλογη εφαρμογή των σχετικών διατάξεων δηλαδή των ΑΚ 1036-1040, εννοείται
η κατάλληλη εφαρμογή τους, η προσαρμοζόμενη στον κύκλο των διατάξεων για
το ενέχυρο. Ειδικότερα: για την έγκυρη σύσταση του ενεχύρου σύμφωνα με τις
διατάξεις αυτές, πρέπει: (α) ο κύριος του κινητού να είχε εμπιστευθεί τη νομή ή
την κατοχή αυτού στον ενεχυραστή με βάση κάποια μεταξύ τους έννομη σχέση,
(β) ο δανειστής που συμπράττει κατά την ΑΚ 1211 στη σύσταση του ενεχύρου να
ήταν καλόπιστος κατά την παράδοση σε αυτόν του πράγματος, (γ) η παράδοση
του πράγματος να είναι υλική δηλαδή ο καλόπιστος δανειστής να αποκτά και την
κατοχή αυτού. Εάν το ακίνητο που ενεχυράζει ο μη κύριος έχει εκφύγει από τη
νομή του κυρίου με κλοπή ή απώλεια (ΑΚ 1038), η σύσταση του ενεχύρου είναι
δυνατή, μόνο εάν συντρέχει μια από τις περιπτώσεις εκποίησης που προβλέπει η
ΑΚ 1039. Συμφωνία: για τη σύσταση του ενεχύρου δεν αρκεί μονομερής
δικαιοπραξία όπως στη σύσταση υποθήκης (ΑΚ 1266), αλλά απαιτείται σύμβαση.
Η συμφωνία των μερών ότι ο δανειστής αποκτά ενέχυρο πάνω στο πράγμα
αποτελεί την εμπράγματη σύμβαση , η οποία ολοκληρώνεται με την παράδοση
του πράγματος. Η συμφωνία πρέπει να προσδιορίζει την ασφαλιζόμενη απαίτηση
και να περιγράφει το ενεχυραζόμενο πράγμα (ΑΚ 1211). Η συμφωνία
καταρτίζεται μεταξύ του κυρίου του πράγματος δηλαδή του ενεχυραστή και του
δανειστή. Εάν ο ενεχυραστής δεν είναι ο ίδιος ο οφειλέτης αλλά τρίτος δεν είναι
αναγκαίο για το κύρος του ενεχύρου να συμπράξει στη συμφωνία και ο οφειλέτης.
Λογική απόρροια της αρχής του παρεπομένου είναι το αιτιώδες της ενεχυρικής
σύμβασης. Αιτία της είναι η ασφαλιζόμενη απαίτηση. Τύπος; Σε αντίθεση με τη
μεταβίβαση της κυριότητας κινητού η οποία καταρτίζεται άτυπα (ΑΚ 1034), η
σύσταση ενεχύρου είναι τυπική δικαιοπραξία. Η σχετική συμφωνία των μερών

113


πρέπει να περιβληθεί τον τύπο είτε του συμβολαιογραφικού εγγράφου είτε
ιδιωτικού που φέρει βέβαιη χρονολογία (χάριν προστασίας τρίτων). Παράδοση του
πράγματος: ως παράδοση του πράγματος νοείται η κτήση από τον ενεχυρούχο
δανειστή της οιονεί νομής (ΑΚ 975) συνέπεια παραδόσεως του πράγματος από τον
ενεχυραστή είτε απευθείας στον δανειστή (ΑΚ 1211) είτε με την συναίνεση του
δανειστή σε τρίτον (ΑΚ 1212). Η παράδοση της οιονεί νομής στον ενεχυρούχο
δανειστή μπορεί να γίνει με οποιονδήποτε τρόπο που προβλέπεται στις ΑΚ 976978, πλην της αντιφώνησης, την οποία ρητά αποκλείει η ΑΚ 1213. Έτσι η παράδοση
της οιονεί νομής στον δανειστή μπορεί να γίνει με υλική παράδοση βραχεία ή
μακρά χειρί παράδοση, έκταξη και με μεταβίβαση του αποθετηρίου εγγράφου ή
της φορτωτικής. Σε περίπτωση παράδοσης της οιονεί νομής με έκταξη απαιτείται
σχετική γνωστοποίηση προς τον τρίτο έτσι ώστε η οιονεί νομή του δανειστή να
μπορεί να αντιτάσσεται και κατά τρίτων. Η ενεχυρική σχέση: με τη σύσταση του
ενεχύρου δεν γεννιέται μόνο το εμπράγματο αυτό δικαίωμα αλλά δημιουργείται
και δυνάμει του νόμου μια ενοχική σχέση μεταξύ του ενεχυραστή και του
ενεχυρούχου δανειστή η ονομαζόμενη ενεχυρική σχέση. Η έννομη αυτή σχέση
εξακολουθεί να υπάρχει και όταν ο ενεχυραστής μεταβιβάσει το ενεχύρασμα σε
τρίτον ή πεθάνει και κληρονομηθεί από άλλον. Για αυτό ακριβέστερο είναι να
πούμε ότι η ενεχυρική σχέση υπάρχει μεταξύ του ενεχυρούχου δανειστή και του
ενεχυρικού οφειλέτη, δηλαδή του εκάστοτε κυρίου του ενεχύρου (πραγματοπαγής
ενοχή). Η ενεχυρική σχέση αποτελεί σύνολο αμοιβαίων δικαιωμάτων και
υποχρεώσεων των 2 αυτών προσώπων και ρυθμίζεται εφόσον δεν υπάρχει
διαφορετική συμφωνία των μερών, από τις ΑΚ 1219-1240.
Δικαιώματα του ενεχυρούχου: τα κυριότερα δικαιώματα του ενεχυρούχου
δανειστή, μέχρις ότου η ασφαλιζόμενη απαίτηση καταστεί ληξιπρόθεσμη, είναι:
(α) έχει την οιονεί νομή ενεχύρου πάνω στο ενεχύρασμα (ΑΚ 1211). Την κατοχή
μπορεί να την ασκεί είτε αυτοπροσώπως είτε μέσω του ενεχυροφύλακα είτε μέσω
τρίτου προσώπου στο οποίο ο ίδιος παρέδωσε το πράγμα μετά από συμφωνία με
τον ενεχυραστή. Ως οιονεί νομέας προστατεύεται με τις αγωγές της νομής (ΑΚ
996) και ως εμπράγματος δικαιούχος απολαύει την προστασία που έχει και ο
κύριος (ΑΚ 1236) (β) δικαιούται να παίρνει τα ωφελήματα του πράγματος δηλαδή
τους φυσικούς και πολιτικούς καρπούς υπό τους εξής όρους: εάν το πράγμα είναι
φύσει καρποφόρο εφόσον δεν συμφωνήθηκε διαφορετικά (ΑΚ 1221) σε κάθε άλλη
περίπτωση μόνο εάν συμφωνήθηκε (ΑΚ 1221). Στην ΑΚ 1222 προσδιορίζονται οι
υποχρεώσεις που έχει ο δανειστής ως δικαιούχος καρποληψίας. (γ) δικαιούται να
απαιτήσει τις δαπάνες που τυχόν κατέβαλε για τη συντήρηση και βελτίωση του
πράγματος κατά τις διατάξεις για τη διοίκηση αλλοτρίων (ΑΚ 1225) και να
αφαιρέσει το κατασκεύασμα που τυχόν προσέθεσε στο πράγμα. Οι αξιώσεις
αυτές στρέφονται κατά του ενεχυράσαντος ανεξάρτητα εάν αυτός είναι ο
ενεχυρικός οφειλέτης ή όχι. (δ) δικαιούται εάν η ασφάλεια του κινδυνεύει από
απειλούμενη καταστροφή ή ουσιώδη μείωση της αξίας του πράγματος να τάξει
στον ενεχυρικό οφειλέτη εύλογη προθεσμία για συμπλήρωση της ασφάλειας.
Υποχρεώσεις του ενεχυρούχου δανειστή: μέχρις ότου η ασφαλιζόμενη απαίτηση
καταστεί ληξιπρόθεσμη είναι: (α) να φυλάει το πράγμα ευθυνόμενος για κάθε
πταίσμα. Η υποχρέωση αυτή βαρύνει τον δανειστή ο οποίος είτε έχει ο ίδιος την
κατοχή του πράγματος είτε την παρέδωσε σε τρίτον. Αντίθετα, δεν βαρύνει τον
ενεχυρούχο δανειστή όταν την κατοχή έχει ο ενεχυροφύλακας ή κατά την ΑΚ 1266

114


μεσεγγυούχος. (β) να μη χρησιμοποιεί ή διαθέτει το πράγμα χωρίς τη συναίνεση
του ενεχυρικού οφειλέτη. Τυχόν διάθεση του ενεχυράσματος χωρίς την
παραπάνω συναίνεση θα είναι άκυρη εκτός εάν συντρέχουν οι προϋποθέσεις των
ΑΚ 1306. (γ) εάν αποσβεσθεί το ενέχυρο να αποδώσει το πράγμα στο ενεχυρικό
οφειλέτη (ΑΚ 1232 εκτός εάν συντρέχουν οι προϋποθέσεις της ΑΚ 1233. Πριν από
την απόσβεση του ενεχύρου ο τρίτος ενεχυροφύλακας δεν έχει δικαίωμα να
αποδώσει το πράγμα στον οφειλέτη.
Δικαιώματα του ενεχυρικού οφειλέτη: ο ενεχυρικός οφειλέτης ως κύριος του
ενεχυράσματος έχει όλες τις εξουσίες που απορρέουν από τη κυρίοτητα πλην
εκείνων, των οποίων η άσκηση προσκρούει στο δικαίωμα του ενεχυρούχου
δανειστή. Έτσι δικαιούται π. χ να μεταβιβάσει την κυριότητα του πράγματος ή να
την επιβαρύνει με άλλο περιορισμένο εμπράγματο δικαίωμα δεν μπορεί όμως να
χρησιμοποιήσει το πράγμα αφού δεν έχει την κατοχή του. Ο ενεχυρικός οφειλέτης
είναι επίσης νομέας του ενεχυράσματος, ασκώντας τη νομή του διαμέσου του
ενεχυρούχου δανειστή ή του ενεχυροφύλακα (ΑΚ 980). Ως κύριος και νομέας έχει
κατά τρίτων και κατά του ενεχυρούχου δανειστή τις αγωγές της νομής και της
κυριότητας (ΑΚ 998, 1094).
Συμφωνίες σχετικές με τη τύχη του ενεχυράσματος: κατά την ΑΚ 1239
απαγορεύονται οι συμφωνίες μεταξύ ενεχυραστή και ενεχυρούχου δανειστή, πριν
λήξει το ασφαλιζόμενο χρέος, σύμφωνα με τις οποίες: (α) εάν η ασφαλιζόμενη
απαίτηση δεν ικανοποιηθεί εμπρόθεσμα η κυριότητα του ενεχυρασμένου
πράγματος θα περιέρχεται αυτοδικαίως στον δανειστή ή ο ενεχυραστής θα
υποχρεούται να τη μεταβιβάσει στον δανειστή, (β) εάν το ασφαλιζόμενο χρέος δεν
πληρωθεί εμπρόθεσμα ο ενεχυρούχος δανειστής θα απαλλάσσεται ολικώς ή
μερικώς από τις κατά την ΑΚ 1237 διατυπώσεις για την εκποίηση του
ενεχυράσματος.
Η απόσβεση του ενεχύρου: (α) γενικοί αποσβεστικοί λόγοι: το ενέχυρο
αποσβήνεται εκτός από τους ειδικούς λόγους που θεσπίζονται, και από γενικούς
λόγους όπως είναι (α) η υλική ή νομική εξαφάνιση του πράγματος, (β) η πλήρωση
της διαλυτικής αίρεσης ή η παρέλευση της διαλυτικής προθεσμίας υπό την οποία
συστάθηκε το ενέχυρο, (γ) η στερητική αναδοχή του ασφαλιζόμενου χρέους από
νέον οφειλέτη, εάν ο ενεχυρικός οφειλέτης δεν συναίνεσε για τη διατήρηση του
ενεχύρου (ΑΚ 475). (β) ειδικοί αποσβεστικοί λόγοι: η ΑΚ 1243 αναφέρει ενδεικτικά
τους λόγους απόσβεσης του ενεχύρου: (Α) την απόσβεση της ασφαλιζόμενης
απαίτηση, (β) την εκούσια απόδοση του πράγματος από τον ενεχυρούχου
δανειστή στον ενεχυραστή ή στον κύριο του ενεχυράσματος, (γ) τη μονομερή
δήλωση του ενεχυρούχου δανειστή προς τον ενεχυραστή ή τον κύριο του
ενεχρυάσματος ότι παραιτείται από το ενέχυρο, (δ) την ένωση στο ίδιο πρόσωπο
της κυριότητας του ενεχύρου. Αποτελέσματα της απόσβεσης: με την απόσβεση
παύει να υπάρχει το εμπράγματο δικαίωμα του ενεχύρου και η κυριότητα του
ενεχυρασμένου πράγματος ελευθερώνεται από το σχετικό βάρος. Τα τυχόν
προηγούμενα κατά τάξη ενέχυρα πάνω στο ίδιο πράγμα δεν θίγονται ενώ τα
επόμενα μετατάσσονται καταλαμβάνοντας καθένα την αμέσως προηγούμενη
τάξη. Η σπουδαιότερη συνέπεια της απόσβεσης του ενεχύρου είναι ότι ο δανειστής
υποχρεούται ενοχικώς, κατά την ΑΚ 1232 να αποδώσει το πράγμα στον κύριο
αυτού κατά τον χρόνο εκείνο, αδιάφορο εάν είχε ο ίδιος προβεί στην ενεχύραση ή
κάποιος δικαιοπάροχος του. Βέβαια την απόδοση του πράγματος μπορεί πι

115


αναζητήσει ο κύριος αυτού και κατά την ΑΚ 1094. Εξαίρεση από τον κανόνας της
ΑΚ 1232 καθιερώνει η ΑΚ 1233 η οποία παρέχει στον ενεχυρούχο δανειστή υπό
ορισμένες προϋποθέσεις δικαίωμα επίσχεσης του πράγματος.
Το ενέχυρο δικαιώματος: (α) ενέχυρο σε δικαίωμα γενικά: κατά την ΑΚ 1247
ενέχυρο μπορεί να συσταθεί και σε δικαίωμα εφόσον αυτό είναι μεταβιβάσιμο. Το
περιεχόμενο του ενεχύρου πάνω σε δικαίωμα είναι ανάλογο με εκείνο του
ενεχύρου πάνω σε πράγμα. Με τη σύσταση του δεν αλλάζει ο φορέας του
βαρυνόμενου δικαιώματος, απλώς ορισμένες που πηγάζουν από το δικαίωμα
αυτό μεταφέρονται στον ενεχυρούχο δανειστή προκειμένου να ικανοποιήσει
προνομιακά από την αξία του δικαιώματος την απαίτηση που έχει κατά του
ενεχυραστή ή τρίτου (όταν ο ενεχυραστής και προσωπικός οφειλέτης δεν είναι το
ίδιο πρόσωπο). Συγκεκριμένα μεταφέρεται στον ενεχυρούχο δανειστή μέρος της
εξουσίας διάθεσης που έχει ο δικαιούχος στο βαρυνόμενο δικαίωμα που
συνίσταται στη δυνατότητα αξιοποίησης του δικαιώματος αυτού είτε με εκποίηση
είτε εάν πρόκειται για ενεχύραση απαίτησης με είσπραξη.
Προϋποθέσεις: ενέχυρο μπορεί να συσταθεί κατ’ αρχήν πάνω σε οποιοδήποτε
δικαίωμα ενοχικό ή εμπράγματο σχετικό ή απόλυτο. Πρέπει όμως να συντρέχουν
απαραιτήτως 2 βασικές προϋποθέσεις: (α) το βαρυνόμενο δικαίωμα να είναι
περιουσιακό: πρέπει δηλαδή να τείνει στην ικανοποίηση οικονομικών
συμφερόντων. (β) το βαρυνόμενο δικαίωμα να είναι μεταβιβάσιμο (ΑΚ 1247): αφού
με τη σύσταση του ενεχύρου ο ενεχυρούχος δανειστής αποκτά την εξουσία
διάθεσης του βεβαρημένου δικαιώματος, προκειμένου να ικανοποιήσει την
ασφαλιζόμενη απαίτηση του αυτονόητο είναι ότι μόνο μεταβιβάσιμα δικαιώματα
μπορούν να αποτελέσουν αντικείμενο ενεχύρου. Έτσι είναι ανεπίδεκτα ενεχύρου
π. χ η αμεταβίβαστη επικαρπία και η οίκηση κλπ.
Σύσταση: κατά την ΑΚ 1247 η ενεχύραση δικαιώματος γίνεται με τον ίδιο τρόπο
όπως και η μεταβίβαση του. Εάν δεν προβλέπεται ειδικός τρόπος μεταβίβασης του
δικαιώματος εφαρμόζονται οι διατάξεις για την εκχώρηση (ΑΚ 470) δηλαδή η
σύσταση του ενεχύρου γίνεται με απλή εκχωρητική σύμβαση. Επιπλέον
απαιτείται κατά την ΑΚ 1247 για να προστατευθούν οι τρίτοι από τον κίνδυνο
εμφάνισης προχρονολογημένων ενεχυράσεων η συμφωνία για την ενεχύραση να
περιβληθεί τον τύπο του συμβολαιογραφικού εγγράφου ή του ιδιωτικού εγγράφου
με βέβαιη χρονολογία.
Εφαρμοστέες διατάξεις: κατά την ΑΚ 1256 στην ενεχύραση δικαιώματος
εφαρμόζονται κατά τα λοιπά αναλόγως οι διατάξεις για την ενεχύραση
πράγματος. σύμφωνα με την διάταξη αυτή οι κανόνες για το ενέχυρο πράγματος
εφαρμόζονται και στο ενέχυρο δικαιώματος αναλόγως – δηλαδή κατάλληλα
προσαρμοσμένοι στην φύση και τη λειτουργία του ενεχύρου αυτού με 2 βασικούς
περιορισμούς: (α) να μη προκύπτει κάτι διαφορετικό από την ειδική ρύθμιση των
ΑΚ 1247-1255, όπως π. χ για την ικανοποίηση του ενεχυρούχου δανειστή στο
ενέχυρο ανώνυμων τίτλων (ΑΚ 1244) στο ενέχυρο τίτλων σε διαταγή (ΑΚ 1255) και
στο ενέχυρο απαιτήσεως (ΑΚ 1254). (β) να μην αποκλείεται η ανάλογη εφαρμογή
εκείνων των διατάξεων που προϋποθέτουν οπωσδήποτε ενσώματο αντικείμενο
(ΑΚ 1215, 1236).
Ενέχυρο απαίτησης ειδικότερα
(α) έννοια και προϋποθέσεις

116


Το ενέχυρο απαίτησης αποτελεί περίπτωση ενεχύρου σε δικαίωμα και άρα
υπάγεται κατ’ αρχήν στη ρύθμιση εκείνου. Εντούτοις ο νομοθέτης λαμβάνοντας
υπόψη την ιδιομορφία των απαιτήσεων ρύθμισε με τις ΑΚ 1248 επ., ειδικά την
ενεχύραση τους. Οι ειδικές αυτές διατάξεις διευκολύνουν την ικανοποίηση του
ενεχυρούχου δανειστή από την ενεχυρασμένη απαίτηση (ΑΚ 1254) θέτουν όμως
ως πρόσθετο όρο για τη σύσταση του ενεχύρου τη γνωστοποίηση της ενεχύρασης
στον οφειλέτη της ενεχυραζόμενης απαίτησης (ΑΚ 1248). Εάν δεν συντρέχει
περίπτωση εφαρμογής των ειδικών αυτών διατάξεων ισχύουν οι κανόνες που
διέπουν το ενέχυρο δικαιώματος (ΑΚ 1256). Αντικείμενο ενεχύρου μπορεί να
αποτελέσει οποιαδήποτε αυτοτελής απαίτηση του ουσιαστικού δικαίου χρηματική
ή τουλάχιστον μετατρέψιμη σε χρήμα ανεξάρτητα εάν πηγάζει από σύμβαση (π.
χ δάνειο) ή απευθείας από το νόμο ( π. χ αποζημίωση από αδικοπραξία) εάν είναι
εκκαθαρισμένη ή ληξιπρόθεσμη (ΑΚ 251) υπό αίρεση ή προθεσμία γεννημένη ή
μελλοντική. Συνήθης είναι στην πράξη η ενεχύραση απαίτησης για την
εξασφάλιση πίστωσης που δόθηκε με ανοιχτό λογαριασμό. Το ενέχυρο
εξασφαλίζει εδώ την αρχική πίστωση και την αύξηση του ποσού της με τις
συνήθεις τραπεζικές επιβαρύνσεις. Η απαίτηση πρέπει επίσης να είναι
μεταβιβάσιμη (ΑΚ 1247). Άρα δεν μπορούν να ενεχυραστούν ως ανεκχώρητες οι
ακατάσχετες απαιτήσεις καθώς και εκείνες που συνδέονται στενά με το πρόσωπο
του δανειστή τους. Η ενεχύραση μελλονικής απαίτησης προϋποθέτει τον επαρκή
προσδιορισμό της στην ενεχυρική σύμβαση. Σύσταση: για την ενεχύραση
απαίτησης χρειάζεται απαραιτήτως (α) ενεχυρική σύμβαση που θα καταρτιστεί
με έγγραφο συμβολαιογραφικό ή ιδιωτικό βέβαιης χρονολογίας (ΑΚ 1247) και (β)
επιπλέον γνωστοποίηση της ενεχύρασης από τον ενεχυραστή στον οφειλέτη της
ενεχυραζόμενης απαίτησης (ΑΚ 1248). Με τη γνωστοποίηση η οποία αντιστοιχεί
στην παράδοση του ενεχυράσματος συντελείται η σύσταση του ενεχύρου
εξασφαλίζεται κατά το δυνατόν η δημοσιότητα της ενεχύρασης και ο ενεχυραστής
αποξενώνεται από την εξουσία να εισπράξει την απαίτηση. Σε αντίθεση με την
ενεχυρική σύμβαση η γνωστοποίηση δεν υπόκειται σε ορισμένο τύπο εάν και στην
πράξη συνηθίζεται να γίνεται η γνωστοποίηση με επίδοση αντιγράφου της
ενεχυρικής σύμβασης μέσω δικαστικού επιμελητή.
Νομική θέση του ενεχυραστή, ενεχυρούχου δανειστή, και οφειλέτη της
ενεχυρασμένης απαίτησης
(α) ενεχυραστής: ο ενεχυραστής με την ενεχύρασης της απαίτησης του δεν τη
μεταβιβάζει αλλά απλώς την επιβαρύνει. Αυτό σημαίνει ότι η ενεχύραση της
απαίτησης δεν έχει ως αποτέλεσμα την εκχώρηση της στον ενεχυρούχο δανειστή.
Η ενεχυρασμένη απαίτηση εξακολουθεί να ανήκει στον ενεχυραστή βεβαρημένη
όμως με το ενέχυρο. Επομένως ο ενεχυραστής δικαιούται να διαθέσει ελεύθερα
την ενεχυρασμένη απαίτηση αλλά με τον περιορισμό ότι η διάθεση δεν μπορεί να
παραβλάψει τα δικαιώματα του ενεχυρούχου δανειστή. Έτσι, ο ενεχυραστής
μπορεί να εκχωρήσει ενόλω η ενμέρει την απαίτηση του, βεβαρημένη βέβαια με
το ενέχυρο ή να την ενεχυράσει και πάλι. Αντίθετα, δεν μπορεί όσο διαρκεί το
ενέχυρο να καταργήσει την απαίτηση π. χ με άφεση χρέους. Οι εγχειρόγραφοι
δανειστές του ενεχυραστή μπορούν να κατάσχουν την ενεχυρασμένη απαίτηση
εις χείρας τρίτου οφειλέτη, θα ικανοποιηθούν όμως μετά τον ενεχυρούχο
δανειστή.

117


(β) ο ενεχυρούχος δανειστής: όταν λήξει το ασφαλιζόμενο χρέος ο ενεχυρούχος
δανειστής δικαιούται να ικανοποιηθεί προνομιακά από την αξία της
ενεχυρασμένης απαίτησης σύμφωνα με τους όρους του νόμου (ΑΚ 1254). Αν πριν
την λήξη του ασφαλιζόμενου χρέους γίνει απαιτητή η ενεχυρασμένη απαίτηση
δικαιούται να την εισπράξει μόνος ή από κοινού με τον ενεχυραστή σύμφωνα με
τις διακρίσεις των ΑΚ 1252-1253. Αλλά εξουσία διαθέσεως της ενεχυρασμένης
απαίτησης δεν έχει ο ενεχυρούχος δανειστής εκτός εάν ενεργεί με τη συναίνεση
του ενεχυραστή (ΑΚ 239).
(γ) ο οφειλέτης της ενεχυρασμένης απαίτησης: ο οφειλέτης έχει κατά του
ενεχυρούχου δανειστή τις ενστάσεις που έχει ο οφειλέτης της εκχωρηθείσας
απαίτησης κατά του εκδοχέα (ΑΚ 463). Γενικότερα η θέση του οφειλέτη της
ενεχυρασμένης απαίτησης απέναντι στον ενεχυραστή και στον ενεχυρούχο
δανειστή είναι ανάλογη με εκείνη του τρίτου οφειλέτη απέναντι στον εκχωρητή
και στον εκδοχέα στην περίπτωση της εκχώρησης απαιτήσεως. Διότι παρόλο που
η ενεχύραση απαίτησης δεν επιφέρει την εκχώρηση της στον ενεχυρούχο
δανειστή οι δύο αυτοί θεσμοί έχουν το κοινό χαρακτηριστικό ότι αλλάζει ο
δικαιούχος είσπραξης της απαίτησης.
Το δικαίωμα του ενεχυρούχου δανειστή για είσπραξη της ενεχυρασμένης απαίτησης
Οι ΑΚ 1252-1254 ρυθμίζουν τον τρόπο ικανοποίησης του ενεχυρούχου δανειστή
από την ενεχυρασμένη απαίτηση διακρίνοντας ανάλογα με το εάν: το
ασφαλιζόμενο χρέος έληξε (ΑΚ 1254) ή όχι (ΑΚ 1252-1253), η ενεχυρασμένη
απαίτηση είναι χρηματική (ΑΚ 1253) ή όχι. (α) πριν από τη λήξη του ασφαλιζόμενου
χρέους: πριν από τη λήξη του ασφαλισμένου χρέους τα δικαιώματα του
ενεχυρούχου δανειστή ποικίλλουν ανάλογα με το εάν η ενεχυρασμένη απαίτηση
η οποία έληξε και έγινε απαιτητή είναι χρηματική ή όχι: (α) εάν η ενεχυρασμένη
απαίτηση δεν είναι χρηματική δικαιούται ο ενεχυρούχος δανειστής να την
εισπράξει μόνος του (ΑΚ 1252) οπότε αποκτά ενέχυρο και οιονεί νόμη πάνω στο
εισπραχθέν πράγμα (ΑΚ 1252). (β) εάν όμως η απαίτηση είναι χρηματική
δικαιούνται και υποχρεούνται να την εισπράξουν από κοινού ο ενεχυρούχος
δανειστής και ο ενεχυραστής (ΑΚ 1253). Αντί για είσπραξη ή μετά από την
είσπραξη δικαιούται καθένας από αυτούς να ζητήσει την ασφαλή και έντοκη
τοποθέτηση των χρημάτων με την επιφύλαξη του δικαιώματος του ενεχύρου (ΑΚ
1253). Το είδος της τοποθέτησης ορίζει ο ενεχυραστής (ΑΚ 1253). (β) μετά τη λήξη
του ασφαλισμένου χρέους: μετά τη λήξη του ασφαλισμένου χρέους τα δικαιώματα
του ενεχυρούχου δανειστή ποικίλλουν ανάλογα με το εάν η ενεχυρασμένη
απαίτηση η οποία έληξε και έγινε απαιτητή είναι χρηματική ή όχι: (α) εάν δεν
είναι χρηματική ο δανειστής την εισπράττει μόνος του και επέρχονται οι
συνέπειες της ενεχύρασης πράγματος που ανήκει κατά κυριότητα στον
ενεχυραστή (ΑΚ 1254). (β) εάν είναι χρηματική ο δανειστής δικαιούται είτε να την
εισπράξει κατά το ποσό που απαιτείται για την ικανοποίηση του (ΑΚ 1254) είτε να
ζητήσει να του εκχωρηθεί κατά το ποσόν αυτό αντί καταβολής (ΑΚ 1254).
Η μεταγραφή
(α) έννοια της μεταγραφής
Μεταγραφή είναι η εγγραφή σε δημόσια βιβλία των πράξεων (ΑΚ 1200) που
επιφέρουν την μεταβολή των εμπραγμάτων σχέσεων αναφορικά με τα ακίνητα.
Τα βιβλία αυτά ονομάζονται βιβλία μεταγραφών και τηρούνται από δημόσιο
λειτουργό τον μεταγραφοφύλακα ή φύλακα των μεταγραφών. Η μεταγραφή δεν

118


μεταβιβάζει μόνη της κυριότητα ούτε δημιουργεί άλλο δικαίωμα. Είναι
προϋπόθεση της μεταβίβασης της κυριότητας (ή της κτήσης της δουλείας) εφόσον
ο μεταβιβάζων είναι κύριος και η μεταγραφόμενη σύμβαση έχει καταρτισθεί
εγκύρως. Κατά την ΑΚ 1192 η μεταγραφή γίνεται στο γραφείο μεταγραφών το
οποίο είναι τοπικά αρμόδιο για την περιφέρεια όπου βρίσκεται στο ακίνητο. Εάν
γίνει σε τοπικά αναρμόδιο γραφείο μεταγραφών είναι ανίσχυρη και δεν παράγει
αποτελέσματα δηλαδή δεν μεταβιβάζεται η κυριότητα δεν συνίσταται ή δεν
καταργείται το περιορισμένο εμπράγματο δικαίωμα κλπ.
Ποιες πράξεις μεταγράφονται: στα βιβλία μεταγραφών καταχωρούνται οι πράξεις
με τις οποίες επέρχονται μεταβολές (σύσταση, μεταβίβαση, αλλοίωση,
κατάργηση) ως προς 2 από τα εμπράγματα δικαιώματα σε ακίνητα: την κυριότητα
και τις δουλείες. Ειδικά για την υποθήκη προβλέπεται όχι μεταγραφή αλλά
εγγραφή σε άλλα δημόσια βιβλία τα βιβλία υποθηκών. Σύμφωνα με τις ΑΚ 11921193 μεταγράφονται οι εξής πράξεις:
(α) οι εμπράγματες δικαιοπραξίες που αφορούν ακίνητα: κατά την ΑΚ 1192
μεταγράφονται στο γραφείο μεταγραφών της περιφέρειας του ακινήτου οι εν ζωή
δικαιοπραξίες, στις οποίες περιλαμβάνονται και οι αιτία θανάτου δωρεές με τις
οποίες συνιστάται μετατίθεται καταργείται εμπράγματο δικαίωμα πάνω σε
ακίνητο. Επομένως, κάθε εμπράγματη δικαιοπραξία με την έννοια που
προσδιορίσαμε παραπάνω εφόσον αφορά ακίνητο υποβάλλεται σε μεταγραφή.
Από την σαφή διατύπωση της ΑΚ 1192 συνάγεται ότι μεταγράφονται μόνο
εμπράγματες άρα όχι ενοχικές δικαιοπραξίες έστω και εάν αποτελούν ‘’νόμιμη
αιτία’’ της εμπράγματης (πώληση, δωρεά, γονική παροχή κλπ). Βέβαια στο
μεταγραπτέο συμβόλαιο θα μνημονευτεί και η αιτία λόγω του αιτιωδούς
χαρακτήρα της εμπράγματης δικαιοπραξίας αλλά αυτοτελής και χωριστή
μεταγραφή της υποσχετικής σύμβασης δεν μπορεί να γίνει. Υποβάλλονται
επίσης: επιδικάσεις, προσκυρώσεις, κατακυρώσεις, εκθέσεις δικαστικής διανομής
ακινήτου, οι αποφάσεις που καταδικάζουν σε δηλώσεις βουλήσεως, οι αποφάσεις
με τις οποίες αναγνωρίζεται κυριότητα ή άλλο εμπράγματο δικαίωμα σε ακίνητο
που έχουν κτηθεί με έκτακτη χρησικτησία ( στην τελευταία αυτή περίπτωση η
παράλειψη όμως της μεταγραφής σε αντίθεση με τις περιπτώσεις της ΑΚ 1192 αρ.
1-4, δεν επιφέρει τις συνέπειες που προβλέπει η ΑΚ 1198), η αποδοχή κληρονομιάς
ή κληροδοσίας.
Αποτελέσματα της μεταγραφής: κατά την ΑΚ 1198, χωρίς μεταγραφή στις
περιπτώσεις των ΑΚ 1192 αρ. 1-4 και 1193 δεν επέρχεται η μεταβίβαση της
κυριότητας του ακινήτου ή η σύσταση μετάθεση κατάργηση εμπραγμάτου
δικαιώματος πάνω στο ακίνητο (εξαιρείται η περίπτωση της ΑΚ 1192 αρ.5).
Ωστόσο η μεταγραφή επιφέρει την εμπράγματη μεταβολή εφόσον συντρέχουν
και οι λοιποί αναγκαίοι όροι. Ειδικότερα: η κτήση κυριότητας ή άλλου
εμπράγματου δικαιώματος πάνω στο ακίνητο επέρχεται μόνο εάν υπήρχε
κυριότητα ή το άλλο εμπράγματο δικαίωμα στον μεταβιβάζοντα και στην έκταση
ή με τους περιορισμούς κλπ που υπήρχε. Διαφορετικά υπάρχει διάθεση από μη
δικαούχο η οποία δεν προσπορίζει στον αποκτώντα το σκοπούμενο δικαίωμα
ακόμη και εάν αυτός ήταν καλόπιστος. Απλώς δημιουργείται τίτλος για τακτική
χρησικτησία κατά τις ΑΚ 1041 επ., 1121, 1143, 1187. Η μεταγραφή δεν δημιουργεί
ούτε τεκμήριο υπέρ της κυριότητας του φερόμενου ως δικαιούχου. Η μεταγραφή
δεν θεραπεύει τυχόν ελαττώματα ουσιαστικά ή τυπικά της μεταγραφόμενης

119


δικαιοπραξίας όπως εικονικότητα πλάνη απάτη απειλή κλπ. Επομένως δεν αίρει
τους λόγους ακυρότητας ή ακυρωσίας της δικαιοπραξίας που παράγονται από τα
τυχόν ελαττώματα.
Τα αποτελέσματα της μεταγραφής αρχίζουν μόνο αφότου ενεργηθεί αυτή και
εφεξής. Η μεταγραφή δεν έχει δηλαδή αναδρομική δύναμη πλην των εξαιρέσεων
που καθιερώνουν οι ΑΚ 1199 και 1205. Από την αρχή αυτή της μη αναδρομικότητας
προκύπτει ότι όταν συρρέουν 2 μεταβιβαστικοί τίτλοι του ίδιου προσώπου για το
ίδιο ακίνητο αποτέλεσμα αποφέρει αυτός που μεταγράφηκε πρώτος. Κατά την ΑΚ
1198 χωρίς μεταγραφή δεν επέρχονται τα αποτελέσματα της εμπράγματης
δικαιοπραξίας. Το ίδιο ισχύει και όταν η μεταγραφή είναι άκυρη σύμφωνα με τις
ΑΚ 1196-1197, οπότε θεωρείται ότι δεν έγινε. Στις περιπτώσεις αυτές, εκείνος που
μεταβίβασε την κυριότητα ακινήτου εξακολουθεί να είναι κυρίος του ακινήτου και
επομένως μπορεί να μεταβιβάσει την κυριότητα και πάλι να την επιβαρύνει με
υποθήκη κλπ. Τη μη ολοκλήρωση της εμπράγματης δικαιοπραξίας λόγω
παράλειψης της μεταγραφής μπορεί να επικαλεσθεί οποιοσδήποτε έχει έννομο
συμφέρον ακόμη και αυτός που προέβη στη μεταβίβαση εκτός εάν αποκρούεται
με την ένσταση της ΑΚ 1095 ή δεσμεύεται από την ενοχική σύμβαση. Διότι
αντίθετα η παράλειψη της μεταγραφής δεν επηρεάζει το κύρος και την ισχύ της
ενοχικής δικαιοπραξίας (πώληση, δωρελ κλπ), η οποία αποτελεί την αιτία της
διάθεσης και της εμπράγματης δικαιοπραξίας.
Δημοσιότητα των βιβλίων μεταγραφών
Οι ΑΚ 1200-1201 καθιερώνουν την αρχή της δημοσιότητας των βιβλίων των
μεταγραφών η οποία σημαίνει ότι ο αρμόδιος υπάλληλος έχει υποχρέωση να θέτει
το περιεχόμενο τους στη διάθεση οποιουδήποτε επιθυμεί να τα συμβουλευθεί και
να καθοδηγεί αυτόν για την ανεύρεση της πληροφορίας που τον ενδιαφέρει. Η
αρχή της δημοσιότητας των βιβλίων μεταγραφών δικαιολογείται από την φύση
και τον σκοπό της μεταγραφής. Εφόσον με τη μεταγραφή επιδιώκεται η
εξασφάλιση της δυνατότητας γνώσης των μεταγραπτέων πράξεων από κάθε
ενδιαφερόμενο πρέπει αναγκαίως για την επίτευξη του σκοπού αυτού τα βιβλία
μεταγραφών να είναι προσιτά στον καθένα που θέλει να τα συμβουλευθεί.
Τα αποτελέσματα της ακύρωσης μεταγραφείσας δικαιοπραξίας που αφορά σε
ακίνητο: τονίστηκε παραπάνω ότι ο ΑΚ δεν αναγνωρίζει γενική προστασία
εκείνου που αποκτά καλόπιστα ακίνητο από μη κύριο με βάση ανακριβή εγγραφή
στα βιβλία μεταγραφών, διάταξη δηλαδή για τα ακίνητα αντίστοιχη της ΑΚ 1036
δεν υφίσταται στο σύστημα του ΑΚ. Άλλωστε κάτι τέτοιο δεν θα ήταν εφικτό με
βάση το ισχύον σύστημα του βιβλίου μεταγραφών καθώς και τα βιβλία αυτά δεν
εξασφαλίζουν την ουσιαστική δημοσιότητα αλλά μόνο την τυπική. Παρ’ όλα αυτά
μέσω των διατάξεων των ΑΚ 1202-1204 επιχειρείται η προστασία των τρίτων στις
περιπτώσεις αναγνώρισης της ακυρότητας και ακύρωσης μεταγραφείσας
σύμβασης στο δίκαιο των ακινήτων. Μεγαλύτερη προστασία του αποκτώντος από
δικαιοπάροχο με ακυρώσιμο τίτλο αλλά και κάθε καλόπιστου συναλλασσομένου
διασφαλίζεται στο πλαίσιο του συστήματος δημοσιότητας του Εθνικού
Κτηματολογίου, το οποίο στοχεύει στην διασφάλιση της δημόσιας πίστης στις
συναλλαγές που αφορούν σε ακίνητα.
Οι ρυθμίσεις των ΑΚ 1202-1204: σύμφωνα με την ΑΚ 1202 σε περίπτωση που
μεταγραφείσα δικαιοπραξία κηρύχθηκε άκυρη με τελεσίδικη δικαστική απόφαση
ο διάδικος που πέτυχε την αναγνώριση της ακυρότητας υποχρεούται να

120


σημειώσει την τελεσίδικη (αναγνωριστική της ακυρότητας) απόφαση στο
περιθώριο της δικαιοπραξίας που μεταγράφηκε άλλως υπέχει ενοχική ευθύνη,
υποχρεούται δηλαδή να αποζημιώσει τον τρίτο που συναλλάχθηκε βάσει του
άκυρου μεταγραμμένου τίτλου και υπέστη ζημία. Δυνάμει της ΑΚ 1202 δεν θίγεται
η ΑΚ 180, σύμφωνα με την οποία η άκυρη δικαιοπραξία λογίζεται ως μη γενόμενη.
Προϋπόθεση για την κατά την ΑΚ 1202 υποχρέωση για αποζημίωση είναι η
ύπαρξη μεταγραμμένης δικαιοπραξίας καθώς και η ύπαρξη τελεσίδικης
δικαστικής απόφασης (δεν αρκεί η εξώδικη αναγνώριση) και η υπαίτια παράλειψη
σημείωσης της στο βιβλίο μεταγραφών από τον υπόχρεό προς τούτο ήτοι τον
διάδικο που πέτυχε την αναγνώριση της ακυρότητας (ή τους καθολικούς
διαδόχους του). Δικαιούχος της αποζημίωσης είναι ο τρίτος που ζημιώθηκε από
την παράλειψη της σημείωσης. Στην περίπτωση ακυρώσιμης μεταγραμμένης
σύμβασης για ακίνητο λόγω πλάνης απάτης ή απειλής τα αποτελέσματα της
ακύρωσης που προκαλούνται δυνάμει της ΑΚ 184 ήτοι εξομοίωση της
δικαιοπραξίας με εξαρχής άκυρη επέρχονται σύμφωνα με την ΑΚ 1203 όχι από
τον χρόνο σημείωσης αυτής στο περιθώριο της μεταγραμμένης σύμβασης. Η
ανατροπή δηλαδή των έννομων αποτελεσμάτων της σύμβασης επέρχεται δηλαδή
αναδρομικά από τη σημείωση. Τρίτοι που στο ενδιάμεσο διάστημα απέκτησαν
δικαιώματα και που άλλως ως ειδικοί διάδοχοι των μερών της σύμβασης θα τα
έχαναν λόγω αναδρομικής ανατροπής του τίτλου του δικαιοπάροχου τους
προστατεύονται μέσω της ΑΚ 1204.
Η εγγραφή υποθήκης: η απόκτηση του δικαιώματος υποθήκης πάνω σε ξένο
ακίνητο προϋποθέτει εκτός από τη συνδρομή των ουσιαστικών προϋποθέσεων.
Σκοπός της εγγραφής αυτής είναι να παρασχεθεί η δυνατότητα στους τρίτους να
πληροφορηθούν την επιβάρυνση της κυριότητας ή της επικαρπίας του ακινήτου
με τη σύσταση της υποθήκης.
Προϋποθέσεις: κατά την ΑΚ 1271 απαραίτητη προϋπόθεση για το κύρος της
εγγραφής είναι η κυριότητα του παραχωρούντος την υποθήκη πάνω στο ακίνητο
που πρόκειται να επιβαρυνθεί. Η κυριότητα δεν είναι αναγκαίο να υπάρχει κατά
την κατάρτιση της δικαιοπραξίας με την οποία παραχωρείται η υποθήκη, πρέπει
όμως να έχει αποκτηθεί το αργότερο μέχρι την εγγραφή γιατί διαφορετικά αυτή
θα είναι άκυρη.
Πως γίνεται η εγγραφή- ποιος μπορεί να ζητήσει εγγραφή: κατά την ΑΚ 1302
οποιοσδήποτε μπορεί να ζητήσει την εγγραφή της υποθήκης για τον εαυτό του ή
για άλλον εφόσον ο αιτιών δικαιολογεί το έννομο συμφέρον για την εγγραφή
υποθήκης. Έτσι μπορούν π. χ να ζητήσουν την εγγραφή υποθήκης: (α) ο δανειστής
που έχει τίτλο υποθήκης, (β) ο οφειλέτης της ασφαλιζόμενης απαίτησης, πάνω
στο ακίνητο του οποίου πρόκειται να εγγραφεί η υποθήκη, (γ) ο τρίτος κύριος
ακινήτου που παραχώρησε υποθήκη για ασφάλεια ξένου χρέους, (δ) ο οφειλέτης
της ασφαλιζόμενης απαίτησης για υποθήκη που παραχωρήθηκε από τρίτον κύριο
του ακινήτου, (ε) ο σύνδικος πτωχεύσεως για υποθήκη υπέρ του πτωχεύσαντος
στα ακίνητα τρίτων, (στ) ο συμβολαιογράφος που συνέταξε έγγραφο για
παραχώρηση υποθήκης βάσει ιδιωτικής βούλησης.
Η πράξη της εγγραφής: όταν υποβληθεί η αίτηση εγγραφής με όλα τα
απαιτούμενα δικαιολογητικά στον υποθηκοφύλακα αρχίζει η διαδικασία της
εγγραφής η οποία ολοκληρώνεται με την καταχώρηση στο βιβλίο υποθηκών.

121


Ακυρότητα της εγγραφής: η σύσταση της υποθήκης δεν επέρχεται εάν η εγγραφή
είναι άκυρη. Η ακυρότητα μπορεί να οφείλεται σε ουσιαστικούς ή τυπικούς
λόγους. Στη δεύτερη περίπτωση είναι δυνατή η θεραπεία της ακυρότητας με τη
διόρθωση των λαθών ή τη συμπλήρωση των ελλείψεων της εγγραφής. Αντίθετα,
εάν η εγγραφή είναι άκυρη για ουσιαστικό λόγο πρέπει να επαναληφθεί. Πάντως,
και όταν ακόμη πρόκειται για τυπική ακυρότητα το δικαίωμα ή η χρονική
προτεραιότητα της υποθήκης υπάρχουν μόνο από τη διόρθωση ή τη συμπλήρωση
της κατ’ αρχήν άκυρης εγγραφής. Για τη διόρθωση της εγγραφής είναι αδιάφορος
ο τίτλος βάσει του οποίου έγινε η εγγραφή.
Αποτελέσματα της εγγραφής: η σπουδαιότερη συνέπεια της εγγραφής συνίσταται
στο ότι με αυτή γεννιέται το δικαίωμα της υποθήκης (ΑΚ 1268). Η ΑΚ 1268 είναι
διάταξη αναγκαστικού δικαίου έτσι ώστε τα μέρη να μην μπορούν με αντίθετη
συμφωνία να μεταθέτουν το χρονικό σημείο κτήσης της υποθήκης πριν ή μετά
την εγγραφή της. Απόκλιση από την αρχή αυτή υπάρχει εντούτοις στην
περίπτωση που παραχωρείται υποθήκη με αναβλητική αίρεση ή προθεσμία. η
εγγραφή της υποθήκης αποτελεί κατά την ΑΚ 1273 ιδιαίτερο λόγο διακοπής της
παραγραφής της απαίτησης ‘’υπέρ εκείνου για τα δικαιώματα του οποίου έγινε’’
δηλαδή υπέρ του αληθινού δικαιούχου της ασφαλιζόμενης απαίτησης. Κατά
συνέπεια τρίτα πρόσωπα όπως ο οφειλέτης ή ο τρίτος που παραχώρησε την
υποθήκη, δεν μπορούν να επικαλεσθούν τη διακοπή της παραγραφής. Η
εφαρμογή της ΑΚ 1273 προϋποθέτει ακόμη ότι η εγγραφή έγινε υπέρ του
αληθινού δικαιούχου. Εάν η υποθήκη έχει εγγραφεί υπέρ μη δικαιούχου δεν
επέρχεται διακοπή της παραγραφής της απαίτησης του αληθινού δικαιούχου. Εάν
η υποθήκη εξαλειφθεί η παραγραφή λογίζεται σαν να μη διακόπηκε (ΑΚ 1273).

